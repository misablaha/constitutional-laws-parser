
   121/2000 Sb.

   ZÁKON

   ze dne 7. dubna 2000

   o právu autorském, o právech souvisejících s právem autorským a o změně
   některých zákonů

   (autorský zákon)

   Změna: 81/2005 Sb.

   Změna: 61/2006 Sb.

   Změna: 216/2006 Sb.

   Změna: 186/2006 Sb.

   Změna: 168/2008 Sb.

   Změna: 41/2009 Sb.

   Změna: 227/2009 Sb., 153/2010 Sb.

   Změna: 424/2010 Sb.

   Změna: 420/2011 Sb.

   Změna: 375/2011 Sb.

   Změna: 18/2012 Sb. , 496/2012 Sb.

   Změna: 156/2013 Sb.

   Změna: 303/2013 Sb.

   Změna: 64/2014 Sb.

   Změna: 228/2014 Sb.

   Změna: 355/2014 Sb., 356/2014 Sb.

   Změna: 298/2016 Sb.

   Změna: 102/2017 Sb.

   Parlament se usnesl na tomto zákoně České republiky:

   ČÁST PRVNÍ

   PRÁVO AUTORSKÉ A PRÁVA S NÍM SOUVISEJÍCÍ

   § 1

   Předmět úpravy

   Tento zákon zapracovává příslušné předpisy Evropské unie^1) a upravuje

   a) práva autora k jeho autorskému dílu,

   b) práva související s právem autorským:

   1. práva výkonného umělce k jeho uměleckému výkonu,

   2. právo výrobce zvukového záznamu k jeho záznamu,

   3. právo výrobce zvukově obrazového záznamu k jeho záznamu,

   4. právo rozhlasového nebo televizního vysílatele k jeho vysílání,

   5.  právo  zveřejnitele  k  dosud nezveřejněnému dílu, k němuž uplynula
   doba trvání majetkových práv,

   6. právo nakladatele na odměnu,

   c) právo pořizovatele k jím pořízené databázi,

   d) ochranu práv podle tohoto zákona,

   e)  kolektivní  správu  práv  autorských  a práv souvisejících s právem
   autorským (dále jen "kolektivní správa").

   HLAVA I

   PRÁVO AUTORSKÉ

   DÍL 1

   Předmět práva autorského

   § 2

   Autorské dílo

   (1) Předmětem práva autorského je dílo literární a jiné dílo umělecké a
   dílo vědecké, které je jedinečným výsledkem tvůrčí činnosti autora a je
   vyjádřeno   v  jakékoli  objektivně  vnímatelné  podobě  včetně  podoby
   elektronické, trvale nebo dočasně, bez ohledu na jeho rozsah, účel nebo
   význam (dále jen "dílo"). Dílem je zejména dílo slovesné vyjádřené řečí
   nebo  písmem,  dílo hudební, dílo dramatické a dílo hudebně dramatické,
   dílo  choreografické  a  dílo  pantomimické,  dílo  fotografické a dílo
   vyjádřené  postupem  podobným  fotografii,  dílo audiovizuální, jako je
   dílo kinematografické, dílo výtvarné, jako je dílo malířské, grafické a
   sochařské,   dílo  architektonické  včetně  díla  urbanistického,  dílo
   užitého umění a dílo kartografické.

   (2)  Za  dílo  se  považuje též počítačový program, fotografie a výtvor
   vyjádřený  postupem  podobným  fotografii,  které  jsou  původní  v tom
   smyslu,  že  jsou autorovým vlastním duševním výtvorem. Databáze, která
   je  způsobem výběru nebo uspořádáním obsahu autorovým vlastním duševním
   výtvorem a jejíž součásti jsou systematicky nebo metodicky uspořádány a
   jednotlivě  zpřístupněny  elektronicky  či  jiným  způsobem,  je  dílem
   souborným.   Jiná  kritéria  pro  stanovení  způsobilosti  počítačového
   programu a databáze k ochraně se neuplatňují.

   (3)  Právo  autorské  se  vztahuje  na  dílo dokončené, jeho jednotlivé
   vývojové  fáze  a  části,  včetně  názvu  a  jmen postav, pokud splňují
   podmínky  podle  odstavce  1  nebo  podle odstavce 2, jde-li o předměty
   práva autorského v něm uvedené.

   (4) Předmětem práva autorského je také dílo vzniklé tvůrčím zpracováním
   díla  jiného,  včetně  překladu díla do jiného jazyka. Tím není dotčeno
   právo autora zpracovaného nebo přeloženého díla.

   (5)  Sborník,  jako je časopis, encyklopedie, antologie, pásmo, výstava
   nebo  jiný  soubor  nezávislých  děl  nebo jiných prvků, který způsobem
   výběru  nebo  uspořádáním  obsahu splňuje podmínky podle odstavce 1, je
   dílem souborným.

   (6) Dílem podle tohoto zákona není zejména námět díla sám o sobě, denní
   zpráva  nebo  jiný  údaj sám o sobě, myšlenka, postup, princip, metoda,
   objev, vědecká teorie, matematický a obdobný vzorec, statistický graf a
   podobný předmět sám o sobě.

   § 3

   Výjimky z ochrany podle práva autorského ve veřejném zájmu

   Ochrana podle práva autorského se nevztahuje na

   a)  úřední  dílo,  jímž  je právní předpis, rozhodnutí, opatření obecné
   povahy,  veřejná  listina,  veřejně  přístupný  rejstřík  a sbírka jeho
   listin,  jakož  i  úřední  návrh  úředního díla a jiná přípravná úřední
   dokumentace, včetně úředního překladu takového díla, sněmovní a senátní
   publikace,  pamětní  knihy  obecní  (obecní  kroniky),  státní symbol a
   symbol  jednotky  územní  samosprávy  a  jiná  taková  díla, u nichž je
   veřejný zájem na vyloučení z ochrany,

   b)  výtvory  tradiční lidové kultury, není-li pravé jméno autora obecně
   známo  a  nejde-li  o dílo anonymní nebo o dílo pseudonymní (§ 7); užít
   takové dílo lze jen způsobem nesnižujícím jeho hodnotu.

   § 4

   Zveřejnění a vydání díla

   (1)  Prvním  oprávněným  veřejným přednesením, provedením, předvedením,
   vystavením,   vydáním   či   jiným  zpřístupněním  veřejnosti  je  dílo
   zveřejněno.

   (2)  Zahájením  oprávněného  veřejného  rozšiřování rozmnoženin je dílo
   vydáno.

   DÍL 2

   Autorství

   § 5

   Autor

   (1) Autorem je fyzická osoba, která dílo vytvořila.

   (2) Autorem díla souborného je fyzická osoba, která je tvůrčím způsobem
   vybrala nebo uspořádala; tím nejsou dotčena práva autorů děl do souboru
   zařazených.

   § 6

   Zákonná domněnka autorství

   Autorem  díla  je fyzická osoba, jejíž pravé jméno je obvyklým způsobem
   uvedeno  na  díle  nebo  je  u  díla uvedeno v seznamu předmětů ochrany
   vedeném  příslušným  kolektivním  správcem,  není-li  prokázán opak; to
   neplatí  v  případech,  kdy  je  údaj  v  rozporu  s jiným údajem takto
   uvedeným.  Toto  ustanovení  se  použije  i  tehdy,  je-li  toto  jméno
   pseudonymem,  pokud  autorem přijatý pseudonym nevzbuzuje pochybnosti o
   autorově totožnosti.

   § 7

   Anonym a pseudonym

   (1)   Totožnost  autora,  jehož  dílo  bylo  podle  projevu  jeho  vůle
   zveřejněno bez udání jména (dílo anonymní), popřípadě pod krycím jménem
   nebo  pod  uměleckou značkou (dílo pseudonymní), není dovoleno bez jeho
   souhlasu prozradit.

   (2)  Dokud  se  autor  díla  anonymního nebo díla pseudonymního veřejně
   neprohlásí,  zastupuje  autora  při  výkonu a ochraně práv autorských k
   dílu  vlastním  jménem  a  na  jeho  účet osoba, která dílo zveřejnila,
   není-li  prokázán  opak;  veřejného prohlášení autora není třeba, je-li
   jeho pravé jméno obecně známo.

   § 8

   Spoluautoři

   (1) Právo autorské k dílu, které vzniklo společnou tvůrčí činností dvou
   nebo  více  autorů  do  doby  dokončení  díla  jako  dílo  jediné (dílo
   spoluautorů), přísluší všem spoluautorům společně a nerozdílně. Na újmu
   vzniku   díla   spoluautorů   není,  lze-li  výsledky  tvůrčí  činnosti
   jednotlivých  spoluautorů  do díla odlišit, pokud tyto nejsou způsobilé
   samostatného užití.

   (2) Spoluautorem není ten, kdo ke vzniku díla přispěl pouze poskytnutím
   pomoci  nebo  rady  technické, administrativní nebo odborné povahy nebo
   poskytnutím  dokumentačního nebo technického materiálu, anebo kdo pouze
   dal ke vzniku díla podnět.

   (3)  Z  právních  úkonů týkajících se díla spoluautorů jsou oprávněni a
   povinni všichni spoluautoři společně a nerozdílně.

   (4)  O nakládání s dílem spoluautorů rozhodují spoluautoři jednomyslně.
   Brání-li   jednotlivý  autor  bez  vážného  důvodu  nakládání  s  dílem
   spoluautorů, mohou se ostatní spoluautoři domáhat nahrazení chybějícího
   projevu  jeho  vůle  soudem. Domáhat se ochrany práva autorského k dílu
   spoluautorů  před ohrožením nebo porušením může i jednotlivý spoluautor
   samostatně.

   (5)  Není-li  dohodnuto  mezi  spoluautory jinak, je podíl jednotlivých
   spoluautorů   na   společných   výnosech  z  práva  autorského  k  dílu
   spoluautorů úměrný velikosti jejich tvůrčích příspěvků, a nelze-li tyto
   příspěvky rozeznat, jsou podíly na společných výnosech stejné.

   DÍL 3

   Vznik a obsah práva autorského

   ODDÍL 1

   Obecná ustanovení

   § 9

   Vznik práva autorského

   (1)  Právo  autorské  k  dílu vzniká okamžikem, kdy je dílo vyjádřeno v
   jakékoli objektivně vnímatelné podobě.

   (2)  Zničením  věci, jejímž prostřednictvím je dílo vyjádřeno, nezaniká
   právo autorské k dílu.

   (3) Nabytím vlastnického práva nebo jiného věcného práva k věci, jejímž
   prostřednictvím je dílo vyjádřeno, nenabývá se oprávnění k výkonu práva
   dílo  užít,  není-li  dohodnuto  či nevyplývá-li z tohoto zákona jinak.
   Poskytnutím  oprávnění  k  výkonu  práva  dílo  užít jiné osobě zůstává
   nedotčeno  vlastnické  právo  nebo  jiná  věcná  práva  k  věci, jejímž
   prostřednictvím je dílo vyjádřeno, není-li dohodnuto či nevyplývá-li ze
   zvláštního právního předpisu jinak.

   (4)  Vlastník  či  jiný  uživatel  věci, jejímž prostřednictvím je dílo
   vyjádřeno,  není  povinen  tuto  věc  udržovat a chránit před zničením,
   není-li dohodnuto či nevyplývá-li ze zákona jinak.

   § 10

   Obsah práva autorského

   Právo autorské zahrnuje výlučná práva osobnostní (§ 11) a výlučná práva
   majetková (§ 12 a násl.).

   ODDÍL 2

   Osobnostní práva

   § 11

   (1) Autor má právo rozhodnout o zveřejnění svého díla.

   (2)  Autor má právo osobovat si autorství, včetně práva rozhodnout, zda
   a  jakým způsobem má být jeho autorství uvedeno při zveřejnění a dalším
   užití jeho díla, je-li uvedení autorství při takovém užití obvyklé.

   (3)  Autor má právo na nedotknutelnost svého díla, zejména právo udělit
   svolení k jakékoli změně nebo jinému zásahu do svého díla, nestanoví-li
   tento  zákon  jinak.  Je-li dílo užíváno jinou osobou, nesmí se tak dít
   způsobem  snižujícím hodnotu díla. Autor má právo na dohled nad plněním
   této  povinnosti  jinou osobou (autorský dohled), nevyplývá-li z povahy
   díla  nebo  jeho  užití  jinak, anebo nelze-li po uživateli spravedlivě
   požadovat, aby autorovi výkon práva na autorský dohled umožnil.

   (4)   Osobnostních   práv  se  autor  nemůže  vzdát;  tato  práva  jsou
   nepřevoditelná  a smrtí autora zanikají. Ustanovení odstavce 5 tím není
   dotčeno.

   (5) Po smrti autora si nikdo nesmí osobovat jeho autorství k dílu. Dílo
   smí  být užito jen způsobem nesnižujícím hodnotu díla. Je-li to obvyklé
   a  nejde-li  o  dílo  anonymní,  musí  být při jeho užití uveden autor.
   Ochrany  se  může  domáhat  i po zániku majetkových práv osoba autorovi
   blízká,  právnická  osoba  sdružující  autory nebo příslušný kolektivní
   správce.

   ODDÍL 3

   Majetková práva

   Pododdíl 1

   Práva dílo užít

   § 12

   Právo dílo užít

   (1)  Autor  má  právo  své dílo užít v původní nebo jiným zpracované či
   jinak  změněné  podobě,  samostatně  nebo  v souboru anebo ve spojení s
   jiným  dílem  či  prvky a udělit jiné osobě smlouvou oprávnění k výkonu
   tohoto  práva; jiná osoba může dílo užít bez udělení takového oprávnění
   pouze v případech stanovených tímto zákonem.

   (2)  Poskytnutím  oprávnění  podle  odstavce 1 právo autorovi nezaniká;
   autorovi  vzniká  pouze povinnost strpět zásah do práva dílo užít jinou
   osobou v rozsahu vyplývajícím ze smlouvy.

   (3)  Autor má právo požadovat na vlastníku věci, jejímž prostřednictvím
   je  dílo vyjádřeno, aby mu ji zpřístupnil, pokud je toho třeba k výkonu
   práv  autorských  podle  tohoto  zákona.  Toto  právo  nelze uplatnit v
   rozporu  s  oprávněnými zájmy vlastníka; vlastník není povinen autorovi
   takovou  věc vydat, je však povinen na žádost a náklady autora zhotovit
   fotografii nebo jinou rozmnoženinu díla a odevzdat ji autorovi.

   (4) Právem dílo užít je zejména

   a) právo na rozmnožování díla (§ 13),

   b) právo na rozšiřování originálu nebo rozmnoženiny díla (§ 14),

   c) právo na pronájem originálu nebo rozmnoženiny díla (§ 15),

   d) právo na půjčování originálu nebo rozmnoženiny díla (§ 16),

   e) právo na vystavování originálu nebo rozmnoženiny díla (§ 17),

   f) právo na sdělování díla veřejnosti (§ 18), zejména

   1.  právo  na  provozování  díla živě nebo ze záznamu a právo na přenos
   provozování díla (§ 19 a 20),

   2. právo na vysílání díla rozhlasem či televizí (§ 21),

   3. právo na přenos rozhlasového či televizního vysílání díla (§ 22),

   4.  právo  na  provozování rozhlasového či televizního vysílání díla (§
   23).

   § 13

   Rozmnožování

   (1)  Rozmnožováním  díla se rozumí zhotovování dočasných nebo trvalých,
   přímých   nebo  nepřímých  rozmnoženin  díla  nebo  jeho  části,  a  to
   jakýmikoli prostředky a v jakékoli formě.

   (2)   Dílo   se  rozmnožuje  zejména  ve  formě  rozmnoženiny  tiskové,
   fotografické,   zvukové,   obrazové   nebo  zvukově  obrazové,  stavbou
   architektonického  díla  nebo  ve  formě jiné trojrozměrné rozmnoženiny
   anebo ve formě elektronické zahrnující vyjádření analogové i digitální.

   § 14

   Rozšiřování

   (1)   Rozšiřováním   originálu   nebo   rozmnoženiny   díla  se  rozumí
   zpřístupňování  díla  v  hmotné  podobě  prodejem  nebo  jiným převodem
   vlastnického  práva k originálu nebo k rozmnoženině díla, včetně jejich
   nabízení za tímto účelem.

   (2)  Prvním  prodejem  nebo  jiným prvním převodem vlastnického práva k
   originálu   nebo  k  rozmnoženině  díla  v  hmotné  podobě,  který  byl
   uskutečněn autorem nebo s jeho souhlasem na území některého z členských
   států   Evropské  unie  nebo  některého  ze  států  tvořících  Evropský
   hospodářský   prostor,   je   ve   vztahu  k  takovému  originálu  nebo
   rozmnoženině díla právo autora na rozšiřování pro území členských států
   Evropské unie a států tvořících Evropský hospodářský prostor vyčerpáno;
   právo na pronájem díla a právo na půjčování díla zůstává nedotčeno.

   § 15

   Pronájem

   Pronájmem  originálu  nebo  rozmnoženiny  díla se rozumí zpřístupňování
   díla  ve  hmotné  podobě za účelem přímého nebo nepřímého hospodářského
   nebo  obchodního prospěchu poskytnutím originálu nebo rozmnoženiny díla
   na dobu určitou.

   § 16

   Půjčování

   Půjčováním  originálu  nebo  rozmnoženiny díla se rozumí zpřístupňování
   díla  ve hmotné podobě zařízením přístupným veřejnosti nikoli za účelem
   přímého   nebo   nepřímého   hospodářského  nebo  obchodního  prospěchu
   poskytnutím originálu nebo rozmnoženiny díla na dobu určitou.

   § 17

   Vystavování

   Vystavováním  originálu nebo rozmnoženiny díla se rozumí zpřístupňování
   díla  v hmotné podobě umožněním shlédnutí nebo jiného vnímání originálu
   nebo  rozmnoženiny  díla, zejména díla výtvarného, díla fotografického,
   díla  architektonického  včetně díla urbanistického, díla užitého umění
   nebo díla kartografického.

   Sdělování veřejnosti

   § 18

   Obecná ustanovení

   (1) Sdělováním díla veřejnosti se rozumí zpřístupňování díla v nehmotné
   podobě, živě nebo ze záznamu, po drátě nebo bezdrátově.

   (2)  Sdělováním díla veřejnosti podle odstavce 1 je také zpřístupňování
   díla veřejnosti způsobem, že kdokoli může mít k němu přístup na místě a
   v čase podle své vlastní volby zejména počítačovou nebo obdobnou sítí.

   (3)   Sdělováním   díla  veřejnosti  není  pouhé  provozování  zařízení
   umožňujícího nebo zajišťujícího takové sdělování.

   (4)  Sdělováním  díla  veřejnosti  podle  odstavců  1  a  2 nedochází k
   vyčerpání práva autora na sdělování díla veřejnosti.

   § 19

   Živé provozování a jeho přenos

   (1)   Živým  provozováním  díla  se  rozumí  zpřístupňování  díla  živě
   prováděného  výkonným  umělcem,  zejména  živě přednášeného literárního
   díla,  živě  prováděného  hudebního díla s textem nebo bez textu, anebo
   živě scénicky předváděného díla dramatického nebo hudebně dramatického,
   choreografického nebo pantomimického.

   (2)  Přenosem živého provozování díla se rozumí současné zpřístupňování
   živě  provozovaného  díla pomocí reproduktoru, obrazovky nebo podobného
   přístroje  umístěného  mimo prostor živého provozování s výjimkou užití
   díla způsoby podle § 21 až 23.

   § 20

   Provozování ze záznamu a jeho přenos

   (1)  Provozováním  díla  ze  záznamu  se  rozumí zpřístupňování díla ze
   zvukového  nebo zvukově obrazového záznamu pomocí přístroje, s výjimkou
   užití díla způsoby podle § 21 až 23.

   (2)   Přenosem   provozování   díla   ze  záznamu  se  rozumí  současné
   zpřístupňování  díla  ze  záznamu  pomocí  reproduktoru, obrazovky nebo
   podobného přístroje umístěného mimo prostor provozování ze záznamu.

   § 21

   Vysílání rozhlasem nebo televizí

   (1)  Vysíláním  díla  rozhlasem  nebo televizí se rozumí zpřístupňování
   díla rozhlasem či televizí a jiné takové zpřístupňování díla jakýmikoli
   jinými  prostředky  sloužícími  k šíření zvuků nebo obrazů a zvuků nebo
   jejich vyjádření bezdrátově nebo po drátě, včetně šíření po kabelu nebo
   vysílání pomocí družice, původním vysílatelem.

   (2)  Družicí se v tomto zákoně rozumí družice pracující na frekvenčních
   pásmech, která jsou

   a)  podle  zvláštních  právních  předpisů  upravujících  telekomunikace
   vyhrazena pro vysílání signálů přijímaných veřejností, nebo

   b)  vyhrazena pro uzavřenou komunikaci z jednoho bodu do druhého, pokud
   jsou  okolnosti,  za  kterých  dochází k individuálnímu příjmu signálu,
   srovnatelné s okolnostmi podle písmene a).

   (3) Vysíláním pomocí družice podle odstavce 1 se rozumí uvádění signálů
   nesoucích  zvuky  nebo  obrazy a zvuky nebo jejich vyjádření určených k
   příjmu veřejností na nepřerušený sdělovací řetěz směrem na družici a od
   ní  zpět  k  zemi pod vedením vysílatele a na jeho odpovědnost. Jsou-li
   signály,  které  nesou  znaky,  zvuky  nebo  obrazy,  zakódovány, jde o
   vysílání  díla  podle odstavce 1, jestliže jsou vysílatelem nebo s jeho
   souhlasem poskytnuty prostředky k odkódování.

   (4) Vysíláním díla podle odstavce 1 je i zpřístupňování díla současným,
   úplným  a  nezměněným  přenosem  vysílání díla rozhlasem nebo televizí,
   uskutečňuje-li je týž vysílatel.

   (5)  Vysílání  díla  pomocí  družice  se  uskutečňuje  na  území toho z
   členských  států  Evropské  unie  nebo toho ze států tvořících Evropský
   hospodářský prostor, kde jsou signály nesoucí zvuky nebo obrazy a zvuky
   nebo  jejich  vyjádření  určené k příjmu veřejností uvedeny pod vedením
   vysílatele  a na jeho odpovědnost na nepřerušený sdělovací řetěz směrem
   na družici a od ní zpět k zemi.

   (6)  Pokud  se  vysílání  pomocí  družice uskutečňuje na území takového
   státu,  který  neposkytuje  úroveň  ochrany  autorského  práva  alespoň
   srovnatelnou  s  ochranou  podle  tohoto  zákona,  považuje se vysílání
   pomocí  družice za uskutečněné na území toho z členských států Evropské
   unie nebo toho ze států tvořících Evropský hospodářský prostor, kde

   a) je umístěna stanice, ze které jsou signály nesoucí zvuky nebo obrazy
   a  zvuky  nebo jejich vyjádření určené k příjmu veřejností přenášeny na
   družici, nebo

   b)  je  usazen  vysílatel,  jestliže  nejsou dány skutečnosti uvedené v
   písmenu a).

   Právo  k  vysílání  pomocí  družice  lze  uplatnit  vůči  osobě,  která
   provozuje  stanici podle písmene a), nebo vůči vysílateli podle písmene
   b).

   (7)  Pokud  jsou  signály nesoucí zvuky nebo obrazy a zvuky nebo jejich
   vyjádření  určené k příjmu veřejností uvedeny na sdělovací řetěz směrem
   na  družici  a  od  ní  zpět  k  zemi  na  území  takového státu, který
   neposkytuje  úroveň  ochrany  autorského  práva  alespoň srovnatelnou s
   ochranou  podle  tohoto  zákona,  a zároveň stanice, ze které je přenos
   uskutečňován,  není  na území některého z členských států Evropské unie
   nebo   některého  ze  států  tvořících  Evropský  hospodářský  prostor,
   vysílání díla pomocí družice se považuje za uskutečněné na území toho z
   členských  států  Evropské  unie  nebo toho ze států tvořících Evropský
   hospodářský  prostor,  kde  má umístěny své řídící orgány vysílatel, na
   jehož podnět se vysílání uskutečňuje. Práva podle tohoto zákona lze pak
   uplatnit vůči takovému vysílateli.

   § 22

   Přenos rozhlasového nebo televizního vysílání

   (1)  Přenosem  rozhlasového  nebo  televizního  vysílání díla se rozumí
   zpřístupňování  díla  současným,  úplným a nezměněným přenosem vysílání
   díla  rozhlasem  nebo televizí bezdrátově nebo po drátě, uskutečňuje-li
   je jiná osoba než vysílatel takového vysílání.

   (2)  Kabelovým  přenosem rozhlasového nebo televizního vysílání díla je
   takový   přenos  rozhlasového  nebo  televizního  vysílání  díla  podle
   odstavce  1,  který se uskutečňuje po kabelu nebo mikrovlnným systémem.
   Ustanovení § 21 odst. 3 věty druhé platí obdobně.

   § 23

   Provozování rozhlasového či televizního vysílání

   Provozováním  rozhlasového  či  televizního  vysílání  díla  se  rozumí
   zpřístupňování  díla  vysílaného rozhlasem či televizí pomocí přístroje
   technicky způsobilého k příjmu rozhlasového či televizního vysílání. Za
   provozování  rozhlasového  a televizního vysílání se podle § 18 odst. 3
   nepovažuje  zpřístupňování  díla  pacientům při poskytování zdravotních
   služeb ve zdravotnických zařízeních.

   nadpis vypuštěn

   Pododdíl 2

   Jiná majetková práva

   § 24

   Právo na odměnu při opětném prodeji originálu díla uměleckého

   (1)  Je-li  originál  díla  uměleckého,  který  jeho  autor  převedl do
   vlastnictví  jiné  osoby, dále prodáván za kupní cenu, která činí 1 500
   EUR  a  více, a jestliže se takového prodeje jako prodávající, kupující
   nebo zprostředkovatel účastní provozovatel galerie, dražebník nebo jiná
   osoba,   která   soustavně   obchoduje  s  uměleckými  díly  (dále  jen
   "obchodník"), má autor v souvislosti s každým opětným (dalším) prodejem
   díla právo na odměnu stanovenou v příloze č. 1 k tomuto zákonu.

   (2)   Osobou  povinnou  platit  odměnu  podle  odstavce  1  příslušnému
   kolektivnímu   správci   jsou   prodávající   a  obchodník  společně  a
   nerozdílně.  Kolektivní  správce  je  povinen  umožnit  povinným osobám
   nahlížet do seznamu podle § 97c odst. 1.

   (3)  Originálem  díla  uměleckého  podle  odstavce 1 se rozumí výtvarné
   dílo, zejména obraz, kresba, malba, koláž, socha, rytina, litografie či
   jiná grafika, fotografie, tapiserie, keramika, sklo a autorský šperk, a
   to  za  předpokladu,  že  jsou  zhotoveny  samotným  autorem nebo jde o
   rozmnoženiny,   které   se   považují   za  originál  uměleckého  díla.
   Rozmnoženinami,  které  se  považují  za originál uměleckého díla, jsou
   takové  rozmnoženiny,  které  byly  zhotoveny v omezeném počtu samotným
   autorem nebo pod jeho vedením a jsou očíslovány, podepsány nebo autorem
   jinak  řádně  prohlášeny  za pravé. Právo na odměnu podle odstavce 1 se
   nevztahuje  na  díla  architektonická  vyjádřená  stavbou, díla užitého
   umění,   nesplňují-li  znaky  originálu  uměleckého  díla,  a  rukopisy
   skladatelů a spisovatelů.

   (4)  Právo  na  odměnu  podle  odstavce 1 se nevztahuje na první opětný
   prodej,  pokud  prodávající  získal  originál  uměleckého díla přímo od
   autora  méně  než  tři  roky před takovým opětným prodejem a kupní cena
   originálu díla při opětném prodeji nepřesahuje 10 000 EUR.

   (5)  Pro  účely  uplatnění  práva  podle odstavce 1 a výpočtu příslušné
   odměny se kupní cenou rozumí cena bez daně z přidané hodnoty.

   (6)  Autor  a  kolektivní  správce mají právo na jakoukoli informaci od
   obchodníka,  která  je  nezbytná  pro  zajištění  platby  odměny  podle
   odstavce  1, včetně údajů sloužících k identifikaci prodávajícího, a to
   po  dobu  tří let od uskutečnění prodeje. Údaje sloužící k identifikaci
   prodávajícího  může  kolektivní  správce požadovat pouze v odůvodněných
   případech,  zejména v případě zpochybnění prodeje, spornosti kupní ceny
   nebo  neodvedení  odměny  obchodníkem,  přičemž  musí  zajistit ochranu
   poskytnutých  osobních  údajů.  Obchodník,  který  se  podle odstavce 1
   účastní  prodeje  originálu  díla uměleckého, je povinen oznámit takový
   prodej  příslušnému  kolektivnímu  správci  nejpozději  do konce měsíce
   ledna  kalendářního  roku  následujícího  po  roce,  v  němž  se prodej
   uskutečnil.   Oznámení   podle   předcházející   věty   musí  obsahovat
   specifikaci  prodaných  originálů  uměleckých  děl  a informaci o kupní
   ceně.  Odměna  je splatná na základě vyúčtování kolektivního správce ve
   lhůtě,  která  nesmí být kratší než 30 dnů, nedohodnou-li se kolektivní
   správce a obchodník jinak.

   § 25

   Právo na odměnu v souvislosti s rozmnožováním díla pro osobní potřebu a
   vlastní vnitřní potřebu

   (1) U zveřejněných děl, která lze rozmnožovat

   a)  pro  osobní  potřebu  fyzické  osoby  či  vlastní  vnitřní  potřebu
   právnické  osoby  či  podnikající  fyzické  osoby  (§  30 a 30a) pomocí
   přístroje  k  zhotovování  tiskových  rozmnoženin na papír nebo podobný
   podklad, anebo

   b)  pro  osobní  potřebu  fyzické  osoby  (§ 30) na podkladě zvukového,
   zvukově obrazového nebo jiného záznamu či rozhlasového nebo televizního
   vysílání   jejich  přenesením  pomocí  přístroje  na  nenahrané  nosiče
   záznamu,

   má autor právo na odměnu v souvislosti s takovým rozmnožováním díla.

   (2)  Osobou  povinnou  platit  příslušnému  kolektivnímu správci odměnu
   podle odstavce 1 je

   a)  výrobce přístrojů k zhotovování rozmnoženin záznamů, dovozce těchto
   přístrojů  ze  třetích  zemí  (dále jen "dovozce") nebo příjemce těchto
   přístrojů  z některého z členských států Evropské unie nebo z některého
   ze států tvořících Evropský hospodářský prostor (dále jen "příjemce"),

   b)  výrobce,  dovozce  nebo  příjemce přístrojů k zhotovování tiskových
   rozmnoženin,

   c) výrobce, dovozce nebo příjemce nenahraných nosičů záznamů,

   d) dopravce nebo zasílatel namísto osoby povinné podle písmen a) až c),
   pokud na písemnou výzvu příslušného kolektivního správce bez zbytečného
   odkladu  nesdělí údaje potřebné pro určení totožnosti dovozce, příjemce
   nebo výrobce,

   e)  poskytovatel  rozmnožovacích  služeb za úplatu, pokud jde o tiskové
   rozmnoženiny (§ 30a); poskytovatelem rozmnožovacích služeb za úplatu je
   i  ten,  kdo  za  úplatu  zpřístupní  přístroj  k zhotovování tiskových
   rozmnoženin.

   (3)  Odměna, kterou jsou povinny platit osoby podle odstavce 2 písm. a)
   až  d)  v souvislosti s rozmnožováním díla pro osobní potřebu, přísluší
   autorovi při dovozu, přijetí nebo při prvním prodeji

   a) přístroje k zhotovování rozmnoženin záznamů,

   b) přístroje k zhotovování tiskových rozmnoženin,

   c) nenahraných nosičů záznamů.

   (4)  Odměna,  kterou je povinna platit osoba podle odstavce 2 písm. b),
   přísluší  v  závislosti  na  pravděpodobném  počtu přístrojů určených k
   zhotovování  tiskových  rozmnoženin  děl  podle § 30a. Pro výpočet výše
   odměny  z přístrojů určených k zhotovování tiskových rozmnoženin děl se
   pravděpodobný počet těchto přístrojů stanoví na 20 %. Odměna se stanoví
   z průměrné ceny přístroje bez daně z přidané hodnoty.

   (5)  Odměna,  kterou je povinna platit osoba podle odstavce 2 písm. e),
   přísluší  v  závislosti  na  pravděpodobném počtu zhotovených tiskových
   rozmnoženin  děl  podle  §  30a. Pro výpočet výše odměny ze zhotovených
   tiskových  rozmnoženin děl se použijí pravidla stanovená v bodech 6 a 7
   přílohy č. 1 k tomuto zákonu.

   (6)  Osoby  uvedené  v  odstavci  2 jsou povinny předkládat příslušnému
   kolektivnímu  správci, vždy souhrnně za kalendářní pololetí, nejpozději
   však   do   konce   následujícího   kalendářního  měsíce,  informace  o
   skutečnostech  rozhodných  pro  výši  odměny,  zejména  o druhu a počtu
   prodaných,   dovezených   nebo   přijatých   přístrojů   k  zhotovování
   rozmnoženin  záznamů,  přístrojů  k zhotovování tiskových rozmnoženin a
   nenahraných   nosičů  záznamů,  jakož  i  o  celkovém  počtu  tiskových
   rozmnoženin  zhotovených  na přístrojích pro poskytování rozmnožovacích
   služeb za úplatu.

   (7)  Ministerstvo  kultury  (dále jen "ministerstvo") stanoví vyhláškou
   typy  přístrojů  k zhotovování tiskových rozmnoženin a typy nenahraných
   nosičů  záznamů,  z  nichž  se  platí  odměna  podle odstavce 1, a výši
   paušální   odměny   podle   typu   přístroje  k  zhotovování  tiskových
   rozmnoženin  a  typu nenahraného nosiče záznamů. Vyhláškou dále stanoví
   typy  přístrojů  k  zhotovování  rozmnoženin  záznamů, z nichž se platí
   odměna podle odstavce 1; výše této odměny je stanovena v příloze č. 1 k
   tomuto zákonu.

   (8)  Odměna  se  neplatí  v  případě  vývozu  nebo  odeslání  přístrojů
   uvedených v odstavci 3 písm. a) a b) za účelem jejich dalšího prodeje a
   vývozu  nebo  odeslání  nenahraných  nosičů  záznamů  za  účelem jejich
   dalšího  prodeje.  Odměna  se  dále  neplatí  z přístrojů a nenahraných
   nosičů,  budou-li  v tuzemsku použity jen k rozmnožování děl na základě
   licenčních smluv osobami při jejich vlastní činnosti.

   § 25a

   Právo  na  odměnu v souvislosti s pronájmem originálu nebo rozmnoženiny
   díla

   Pokud  autor  poskytne  licenci  k pronájmu originálu nebo rozmnoženiny
   díla  zaznamenaného  na  zvukový  nebo  zvukově obrazový záznam výrobci
   takového  záznamu,  vzniká  mu  vůči  osobě,  která  bude originál nebo
   rozmnoženinu  takto  zaznamenaného díla pronajímat, právo na přiměřenou
   odměnu; tohoto práva se nemůže vzdát.

   ODDÍL 4

   Společná ustanovení pro majetková práva

   § 26

   (1)   Majetkových   práv   se  autor  nemůže  vzdát;  tato  práva  jsou
   nepřevoditelná a nelze je postihnout výkonem rozhodnutí; to neplatí pro
   pohledávky z takových majetkových práv vzniklé.

   (2) Majetková práva jsou předmětem dědictví. Zdědí-li majetková práva k
   dílu  více  dědiců,  použije  se  na  jejich  vzájemné  vztahy  k  dílu
   ustanovení § 8 odst. 3 a 4 obdobně. Zdědí-li takto majetková práva stát
   nebo  státu  majetková  práva připadnou, vykonává je svým jménem Státní
   fond  kultury  České  republiky,^2)  a pokud jde o díla audiovizuální a
   díla  audiovizuálně  užitá,  Státní  fond  kinematografie.^3)  Příjmy z
   výkonu  majetkových  práv státu vykonávaných těmito státními fondy jsou
   příjmy  těchto státních fondů. Státní fondy uvedené ve větě třetí vedou
   jmenný  seznam  autorů,  jejichž  majetková  práva  stát zdědil nebo mu
   připadla,  aktualizují  jej  za  každý  kalendářní  rok  a do 31. ledna
   následujícího  kalendářního  roku jej uveřejňují na svých internetových
   stránkách.

   (3)  Zanikne-li  právnická osoba, která zdědila majetková práva k dílu,
   bez právního nástupce, připadají tato majetková práva státu. Ustanovení
   odstavce 2 věty druhé a třetí platí obdobně.

   (4) Ustanovení tohoto zákona o autorovi platí, pokud nevyplývá z jejich
   povahy  jinak,  i  pro  jeho dědice, popřípadě pro stát, připadne-li mu
   dědictví, podle odstavců 2 a 3.

   § 26a

   zrušen

   ODDÍL 5

   Trvání majetkových práv

   § 27

   (1)  Majetková  práva  trvají, pokud není dále stanoveno jinak, po dobu
   autorova života a 70 let po jeho smrti.

   (2) Bylo-li dílo vytvořeno jako dílo spoluautorů, počítá se doba trvání
   majetkových práv od smrti spoluautora, který ostatní přežil.

   (3)  Majetková práva k dílu anonymnímu a pseudonymnímu trvají 70 let od
   oprávněného  zveřejnění  díla. Je-li pravé jméno autora díla anonymního
   nebo  pseudonymního  obecně  známo  nebo se autor takového díla veřejně
   prohlásí  (§  7 odst. 2) v průběhu doby podle věty prvé, řídí se trvání
   majetkových  práv  k  takovému  dílu  podle odstavce 1, a jde-li o dílo
   spoluautorů,  i podle odstavce 2. Ustanovení tohoto odstavce se použije
   i na kolektivní dílo (§ 59), s výjimkou případů, kdy autoři, kteří dílo
   jako  takové  vytvořili, jsou u díla nebo na díle při jeho zpřístupnění
   veřejnosti  jako  autoři  označeni;  v  takových  případech  se  trvání
   majetkových  práv  ke kolektinímu dílu řídí ustanovením odstavce 1 nebo
   2.

   (4)  U  díla,  u  něhož  není pro počítání doby trvání majetkových práv
   rozhodná  smrt  autora  a  které nebylo zveřejněno během 70 let od jeho
   vytvoření, majetková práva uplynutím této doby zanikají.

   (5)  Doba  trvání  majetkových práv k dílu audiovizuálnímu se počítá od
   smrti  poslední  přeživší z následujících osob: režisér, autor scénáře,
   autor   dialogů   a  skladatel  hudby  zvlášť  vytvořené  pro  užití  v
   audiovizuálním díle.

   (6) Doba trvání majetkových práv k hudebnímu dílu s textem, byla-li obě
   díla  vytvořena  pro účely užití ve spojení, končí, i když nejde o dílo
   spoluautorů  (§  8),  70 let od smrti poslední přeživší z následujících
   osob:  autor  textu a autor hudebního díla. Pro dílo hudebně dramatické
   se použije věta první obdobně.

   (7) Je-li pro počítání doby trvání majetkových práv rozhodné zveřejnění
   díla  a  dílo  se  zveřejňuje  po  určitou dobu ve svazcích, dílech, na
   pokračování  nebo  v řadách, počítá se doba trvání majetkových práv pro
   každou takovou část díla samostatně.

   (8)  Doba  trvání  majetkových  práv  se počítá vždy od prvého dne roku
   následujícího  po  roce,  v  němž  došlo  k  události rozhodné pro její
   počítání.

   (9) Pro určení doby trvání majetkových práv k osiřelému dílu se použijí
   ustanovení  odstavců  1 až 8 obdobně; pro dílo, jehož autor není určen,
   se použije odstavec 3 obdobně.

   ODDÍL 6

   Osiřelé dílo

   § 27a

   (1)  Za  osiřelé  se považuje dílo podle § 2, není-li určen jeho autor,
   nebo  i  když  je  určen,  není  nalezen  ani  po  provedení důsledného
   vyhledávání   podle  §  27b  zaznamenaného  způsobem  stanoveným  tímto
   zákonem.

   (2)  Přísluší-li  právo  autorské  k  dílu  více než jednomu autorovi a
   nejsou-li  určeni  všichni  autoři,  nebo  i  když  jsou určeni, nejsou
   nalezeni   ani   po   provedení  důsledného  vyhledávání  podle  §  27b
   zaznamenaného  způsobem  stanoveným  tímto zákonem, dílo se považuje za
   osiřelé,  pokud  jde o práva autorů, kteří nejsou určeni nebo nalezeni.
   Pokud  jde o autory, kteří jsou určeni a nalezeni, použije se ve vztahu
   k jejich právům § 12.

   (3) Za osiřelá se za splnění podmínek podle odstavce 1 považují všechna
   díla autora, není-li prokázán opak.

   (4)  Dílo  se  nepovažuje  za  osiřelé,  odpadnou-li podmínky uvedené v
   odstavci  1.  Dojde-li k užití osiřelého díla podle § 37a, ukončí autor
   status  osiřelého  díla  písemným  oznámením  osobě, která dílo užila v
   souladu  s  §  37a  odst.  1.  Tato  osoba o ukončení statusu informuje
   písemně   bez  zbytečného  odkladu  příslušného  kolektivního  správce.
   Nedojde-li k takovému užití, je autor oprávněn ukončit status osiřelého
   díla  tím, že písemně oznámí své autorství k dílu kolektivnímu správci,
   který  vede  příslušný  seznam osiřelých děl podle tohoto zákona. Pokud
   jde  o  dílo  uvedené v odstavci 2 větě první, použijí se věty první až
   čtvrtá obdobně.

   (5)  Díla  uvedená  v  § 37a odst. 1 až 4, která se považují za osiřelá
   podle odstavců 1 až 4 v některém z členských států Evropské unie nebo v
   některém  ze  států tvořících Evropský hospodářský prostor, se považují
   za  osiřelá  a  mohou  být užita podle § 37a ve všech členských státech
   Evropské  unie  a  ve  všech  státech  tvořících  Evropský  hospodářský
   prostor.

   § 27b

   (1)  Důsledné  vyhledávání za účelem zjištění, zda je dílo osiřelým, se
   provede  před  užitím  díla nahlédnutím do vhodných informačních zdrojů
   příslušných  pro jednotlivé druhy děl s cílem určit nebo nalézt autora,
   a  to  v  tom  z  členských  států  Evropské  unie  nebo v tom ze států
   tvořících  Evropský  hospodářský  prostor,  kde bylo dílo poprvé vydáno
   nebo   poprvé   odvysíláno.  V  případě  díla  kinematografického  nebo
   audiovizuálního,  jehož  výrobce  má  sídlo  nebo  obvyklé  bydliště  v
   některém  z  členských  států  Evropské  unie  nebo v některém ze států
   tvořících Evropský hospodářský prostor, se důsledné vyhledávání provede
   v  tom  z  členských  států Evropské unie nebo v tom ze států tvořících
   Evropský  hospodářský  prostor,  kde  má  výrobce  sídlo  nebo  obvyklé
   bydliště.  V  případech  podle  §  37a  odst. 3 se důsledné vyhledávání
   provede  v  tom  z  členských  států  Evropské unie nebo v tom ze států
   tvořících  Evropský  hospodářský  prostor,  kde je usazena osoba, která
   dílo zveřejnila.

   (2)  V případě, že existují důkazy naznačující, že významné informace o
   autorovi  by  mohly  být  nalezeny  v jiných než v odstavci 1 uvedených
   státech,  využijí  se  rovněž zdroje informací dostupné v těchto jiných
   státech.

   (3)  Seznam informačních zdrojů pro důsledné vyhledávání, do nichž musí
   být nahlédnuto, je stanoven v příloze č. 2 k tomuto zákonu.

   ODDÍL 7

   Volné dílo

   § 28

   Dílo,  u  kterého uplynula doba trvání majetkových práv, může každý bez
   dalšího  volně užít; ustanovení odstavce 2 a § 11 odst. 5 věty prvé tím
   není dotčeno.

   DÍL 4

   Výjimky a omezení práva autorského

   ODDÍL 1

   Obecné ustanovení

   § 29

   (1) Výjimky a omezení práva autorského lze uplatnit pouze ve zvláštních
   případech  stanovených  zákonem  a pouze tehdy, pokud takové užití díla
   není  v  rozporu  s  běžným  způsobem  užití  díla  a  ani  jím  nejsou
   nepřiměřeně dotčeny oprávněné zájmy autora.

   (2)  Volná  užití  a  zákonné  licence,  s  výjimkou  licence  úřední a
   zpravodajské  (§  34),  licence pro školní dílo (§ 35 odst. 3), licence
   pro  rozmnoženiny  díla  z  vlastních sbírek pro archivní a konzervační
   potřeby  [§  37  odst. 1 písm. a)], licence pro dočasné rozmnoženiny (§
   38a),  licence  pro  fotografickou  podobiznu  (§  38b)  a  licence pro
   nepodstatné  vedlejší  užití  díla  (§  38c), se vztahují pouze na dílo
   zveřejněné.

   ODDÍL 2

   Volná užití a zákonné licence

   § 30

   Volná užití

   (1)  Za  užití  díla podle tohoto zákona se nepovažuje užití pro osobní
   potřebu   fyzické  osoby,  jehož  účelem  není  dosažení  přímého  nebo
   nepřímého  hospodářského  nebo obchodního prospěchu, nestanoví-li tento
   zákon jinak.

   (2) Do práva autorského tak nezasahuje ten, kdo pro svou osobní potřebu
   zhotoví záznam, rozmnoženinu nebo napodobeninu díla.

   (3)  Nestanoví-li tento zákon dále jinak, užitím podle tohoto zákona je
   užití  počítačového  programu  či  elektronické  databáze  i pro osobní
   potřebu  fyzické  osoby či vlastní vnitřní potřebu právnické osoby nebo
   podnikající  fyzické osoby včetně zhotovení rozmnoženiny takových děl i
   pro  takovou  potřebu;  stejně  je užitím podle tohoto zákona zhotovení
   rozmnoženiny  či  napodobeniny  díla  architektonického  stavbou  i pro
   osobní potřebu fyzické osoby či vlastní vnitřní potřebu právnické osoby
   nebo   podnikající   fyzické   osoby   (§   30a)   a  pořízení  záznamu
   audiovizuálního  díla při jeho provozování ze záznamu nebo jeho přenosu
   (§ 20) i pro osobní potřebu fyzické osoby.

   (4) Rozmnoženina nebo napodobenina díla výtvarného zhotovená pro osobní
   potřebu  fyzické  osoby  podle  odstavce  1  musí  být jako taková vždy
   zřetelně označena.

   (5)  Rozmnoženina  nebo  napodobenina díla zhotovená pro osobní potřebu
   fyzické  osoby  podle  odstavce  1  nesmí  být použita k jinému než tam
   uvedenému účelu.

   (6) Ustanovení § 25, 43 a 44 nejsou odstavcem 1 dotčena.

   § 30a

   Rozmnožování na papír nebo na podobný podklad

   (1) Do práva autorského nezasahuje

   a) fyzická osoba, která pro svou osobní potřebu,

   b)  právnická  osoba  nebo  podnikající  fyzická  osoba, která pro svou
   vlastní vnitřní potřebu,

   c) ten, kdo na objednávku pro osobní potřebu fyzické osoby,

   d)  ten,  kdo na objednávku pro vlastní vnitřní potřebu právnické osoby
   nebo podnikající fyzické osoby

   zhotoví  tiskovou  rozmnoženinu  díla  na  papír  nebo  podobný podklad
   fotografickou  technikou  nebo  jiným  postupem  s  podobnými účinky, s
   výjimkou  případu,  kdy  jde  o  vydaný notový záznam díla hudebního či
   hudebně  dramatického,  a v případech podle písmen c) a d) řádně a včas
   platí odměnu podle § 25.

   (2) Ustanovení § 30 odst. 4 až 6 se použijí obdobně.

   § 30b

   Předvedení nebo oprava přístroje

   Do  práva  autorského  nezasahuje  ten,  kdo užije dílo v souvislosti s
   předvedením   či   opravou  přístroje  zákazníkovi  v  rozsahu  k  tomu
   nezbytném.

   nadpis vypuštěn

   § 31

   Citace

   (1) Do práva autorského nezasahuje ten, kdo

   a) užije v odůvodněné míře výňatky ze zveřejněných děl jiných autorů ve
   svém díle,

   b)  užije  výňatky  z díla nebo drobná celá díla pro účely kritiky nebo
   recenze  vztahující  se  k  takovému  dílu, vědecké či odborné tvorby a
   takové  užití  bude  v  souladu  s  poctivými  zvyklostmi  a  v rozsahu
   vyžadovaném konkrétním účelem,

   c)  užije  dílo  při  vyučování  pro  ilustrační účel nebo při vědeckém
   výzkumu,   jejichž   účelem   není   dosažení  přímého  nebo  nepřímého
   hospodářského   nebo   obchodního   prospěchu,   a   nepřesáhne  rozsah
   odpovídající sledovanému účelu;

   vždy je však nutno uvést, je-li to možné, jméno autora, nejde-li o dílo
   anonymní,  nebo  jméno  osoby,  pod  jejímž  jménem  se  dílo  uvádí na
   veřejnost, a dále název díla a pramen.

   (2)  Do  práva  autorského  nezasahuje ani ten, kdo výňatky z díla nebo
   drobná celá díla citovaná podle odstavce 1 písm. a) nebo b) dále užije;
   ustanovení odstavce 1 části věty za středníkem platí obdobně.

   § 32

   Propagace výstavy uměleckých děl a jejich prodeje

   (1) Do práva autorského nezasahuje ten, kdo za účelem propagace výstavy
   nebo  prodeje originálů či rozmnoženin uměleckých děl taková díla užije
   v  rozsahu  nezbytném pro propagaci takové akce, s výjimkou jakéhokoliv
   jiného  užití  k  přímému  nebo nepřímému hospodářskému nebo obchodnímu
   prospěchu.  Je-li  to  obvyklé, je nutno uvést jméno autora, nejde-li o
   dílo  anonymní,  nebo  jméno  osoby, pod jejímž jménem se dílo uvádí na
   veřejnost, a dále název díla a pramen.

   (2) V souladu s odstavcem 1 lze katalog vystavených děl dále užít.

   § 33

   Užití díla umístěného na veřejném prostranství

   (1)  Do  práva  autorského  nezasahuje  ten,  kdo  kresbou, malbou nebo
   grafikou,  fotografií  nebo  filmem  nebo  jinak zaznamená nebo vyjádří
   dílo, které je trvale umístěno na náměstí, ulici, v parku, na veřejných
   cestách  nebo  na  jiném  veřejném  prostranství;  do  autorského práva
   nezasahuje  ani  ten,  kdo  takto vyjádřené, zachycené nebo zaznamenané
   dílo  dále užije. Je-li to možné, je nutno uvést jméno autora, nejde-li
   o  dílo  anonymní, nebo jméno osoby, pod jejímž jménem se dílo uvádí na
   veřejnost, a dále název díla a umístění.

   (2)  Ustanovení  odstavce  1  se nevztahuje na pořízení rozmnoženiny či
   napodobeniny  díla  architektonického  stavbou  a  na rozmnožování nebo
   rozšiřování díla formou trojrozměrné rozmnoženiny.

   § 34

   Úřední a zpravodajská licence

   Do práva autorského nezasahuje ten, kdo užije

   a)  v  odůvodněné  míře  dílo  na  základě  zákona  pro  účely  veřejné
   bezpečnosti,  pro  soudní  nebo  správní  řízení nebo k jinému úřednímu
   účelu nebo pro parlamentní jednání a pořízení zápisu o něm,

   b)  dílo  ve  spojitosti  se  zpravodajstvím  týkajícím  se  aktuálních
   událostí, a to v rozsahu odpovídajícím informačnímu účelu,

   c)  v  odpovídající  míře  dílo  v  periodickém  tisku,  televizním  či
   rozhlasovém   vysílání   nebo  jiném  hromadném  sdělovacím  prostředku
   zpřístupňujícím   zpravodajství   o   aktuálních   věcech  politických,
   hospodářských  nebo  náboženských,  uveřejněné  již  v  jiném hromadném
   sdělovacím  prostředku  nebo  jeho  překlad; takto převzaté dílo a jeho
   překlad lze i jinak užít; převzetí ani jiné následné užití podle tohoto
   ustanovení však není přípustné, je-li zapovězeno,

   d)  politický projev nebo úryvky veřejné přednášky nebo podobných děl v
   rozsahu  odpovídajícím  informativnímu  účelu;  právo  autora  na užití
   takových děl v souboru zůstává nedotčeno;

   v  případech  podle  písmen  b) až d) je vždy nutno uvést jméno autora,
   nejde-li  o  dílo anonymní, nebo jméno osoby, pod jejímž jménem se dílo
   uvádí  na  veřejnost,  a  dále  název  díla  a  pramen,  ledaže je to v
   případech podle písmen b) a d) nemožné.

   § 35

   Užití  díla  v  rámci  občanských  či  náboženských obřadů nebo v rámci
   úředních  akcí  pořádaných  orgány  veřejné  správy,  v  rámci školních
   představení a užití díla školního

   (1)  Do  práva  autorského nezasahuje ten, kdo nikoli za účelem přímého
   nebo  nepřímého  hospodářského nebo obchodního prospěchu užije dílo při
   občanských či náboženských obřadech nebo při úředních akcích pořádaných
   orgány veřejné správy.

   (2)  Do  práva  autorského nezasahuje ten, kdo nikoli za účelem přímého
   nebo  nepřímého  hospodářského nebo obchodního prospěchu užije dílo při
   školních  představeních,  v  nichž účinkují výlučně žáci, studenti nebo
   učitelé školy nebo školského či vzdělávacího zařízení.

   (3)   Do  práva  autorského  také  nezasahuje  škola  nebo  školské  či
   vzdělávací  zařízení,  užije-li nikoli za účelem přímého nebo nepřímého
   hospodářského  nebo obchodního prospěchu k výuce nebo k vlastní vnitřní
   potřebě  dílo  vytvořené  žákem nebo studentem ke splnění školních nebo
   studijních  povinností  vyplývajících  z  jeho právního vztahu ke škole
   nebo školskému či vzdělávacímu zařízení (školní dílo).

   (4)  Ustanovení § 31 odst. 1 části věty za středníkem se pro odstavce 1
   až 3 použije přiměřeně.

   § 36

   Omezení práva autorského k dílu soubornému

   Do  práva  autorského  k dílu soubornému, které je databází, nezasahuje
   oprávněný  uživatel  souborného  díla,  užívá-li  takové dílo za účelem
   přístupu k jeho obsahu a pro běžné využívání jeho obsahu.

   § 37

   Knihovní licence

   (1)  Do  práva autorského nezasahuje knihovna, archiv, muzeum, galerie,
   škola,   vysoká   škola   a   jiné  nevýdělečné  školské  a  vzdělávací
   zařízení^4),

   a)   zhotoví-li  rozmnoženinu  díla,  která  neslouží  k  přímému  nebo
   nepřímému  hospodářskému  nebo  obchodnímu  účelu,  pro  své archivní a
   konzervační  potřeby,  a to v počtech a formátech nezbytných pro trvalé
   uchování díla,

   b) zhotoví-li rozmnoženinu díla, jehož rozmnoženina byla poškozena nebo
   ztracena,  a  o němž lze na základě rozumně vynaloženého úsilí zjistit,
   že není nabízeno k prodeji, nebo tiskovou rozmnoženinu malé části díla,
   jež   byla   poškozena  nebo  ztracena;  takovou  oprávněně  zhotovenou
   rozmnoženinu může také podle odstavce 2 půjčovat,

   c)  zpřístupňuje-li  dílo,  včetně zhotovení jeho rozmnoženiny nezbytné
   pro  takové  zpřístupnění,  které je součástí jeho sbírek a jehož užití
   není   předmětem   prodejních  nebo  licenčních  podmínek,  s  výjimkou
   sdělování díla způsobem uvedeným v § 18 odst. 2, jednotlivcům ze strany
   veřejnosti   prostřednictvím   k  tomu  určených  technických  zařízení
   umístěných  v  jeho  objektech,  a  to  výhradně pro účely výzkumu nebo
   soukromého  studia  takových  osob, a zamezí-li takovým osobám zhotovit
   rozmnoženinu  díla;  ustanovení  § 30a odst. 1 písm. c) a d) tím nejsou
   dotčena,

   d)  půjčuje-li  originály  nebo  rozmnoženiny  obhájených bakalářských,
   diplomových,  rigorózních,  disertačních a habilitačních prací na místě
   samém,  a  to  výhradně pro účely výzkumu nebo soukromého studia, pokud
   takové užití autor nevyloučil.

   (2)  Do  práva  autorského  nezasahuje  osoba  uvedená  v  odstavci  1,
   půjčuje-li  originály  nebo  rozmnoženiny vydaných děl, je-li zaplacena
   odměna,  která  přísluší autorům od osoby a ve výši stanovené v příloze
   č.  1  k  tomuto zákonu. Právo na odměnu autor nemá v případě půjčování
   zveřejněných  děl podle tohoto odstavce na místě samém, nebo půjčují-li
   originály  nebo  rozmnoženiny  vydaných  děl školní knihovny a knihovny
   vysokých  škol,  Národní  knihovna  České  republiky (dále jen "Národní
   knihovna"),   Moravská   zemská  knihovna  v  Brně,  Národní  technická
   knihovna,  Národní  lékařská  knihovna,  Národní  pedagogická  knihovna
   Komenského,  Knihovna  Ústavu zemědělských a potravinářských informací,
   Knihovna  Národního  filmového  archivu  a  Parlamentní  knihovna České
   republiky.

   (3)  Odstavec  2  se  nepoužije  pro  rozmnoženiny děl zaznamenaných na
   zvukové, zvukově obrazové nebo jiné záznamy, jejichž užití je předmětem
   prodejních  nebo  licenčních  podmínek, ledaže jde o půjčování na místě
   samém  nebo  o  hmotnou  rozmnoženinu  záznamu, která je příslušenstvím
   hmotné  rozmnoženiny  díla.  Osoba  uvedená v odstavci 1 je povinna při
   půjčování   na  místě  samém  zamezit  možnosti  pořízení  rozmnoženiny
   takového záznamu.

   (4) Do práva autorského nezasahuje osoba uvedená v odstavci 1, která za
   účelem  nabídky  k  půjčení  a  zpřístupnění  obsahu svých sbírek užije
   rozmnoženinu  díla  či  jeho  části obsažené na obálce, případně včetně
   tematického  obsahu  díla  v katalogu sbírek; tento katalog sbírek může
   také   zpřístupňovat   veřejnosti,   zamezí-li  zhotovení  rozmnoženiny
   výtvarného  díla,  která  by  mohla  být  užita  k přímému či nepřímému
   hospodářskému nebo obchodnímu účelu. Osoba uvedená v odstavci 1 je vždy
   povinna v katalogu sbírek uvést jméno autora, je-li to možné a nejde-li
   o  dílo  anonymní, nebo jméno osoby, pod jejímž jménem se dílo uvádí na
   veřejnost.

   (5)  Osoba  uvedená  v  odstavci  1  je  povinna předkládat příslušnému
   kolektivnímu  správci  na  jeho  žádost vždy souhrnně za kalendářní rok
   nejpozději do konce následujícího kalendářního měsíce informace o počtu
   uskutečněných  výpůjček,  a  lze-li  to  po  ní  spravedlivě požadovat,
   informace nezbytné pro rozúčtování odměn kolektivním správcem.

   § 37a

   Licence pro určitá užití osiřelého díla

   (1)  Do práva autorského nezasahuje osoba uvedená v § 37 odst. 1, která
   výhradně  k  dosažení  cílů  souvisejících s jejím posláním ve veřejném
   zájmu

   a)  rozmnožuje pro účely digitalizace, zpřístupnění způsobem uvedeným v
   §  18  odst.  2, indexace, katalogizace, uchovávání nebo obnovy osiřelé
   dílo  v podobě knihy, časopisu, novin nebo jiné písemnosti nebo osiřelé
   dílo  kinematografické  nebo  audiovizuální  a  jde  o  dílo,  které je
   součástí jejích sbírek nebo archivu, nebo

   b) zpřístupňuje dílo podle písmene a) způsobem uvedeným v § 18 odst. 2.

   (2)  Do  práva  autorského  nezasahuje provozovatel vysílání ze zákona,
   který  výhradně  k  dosažení  cílů  souvisejících  s  jeho  posláním ve
   veřejném zájmu

   a)  rozmnožuje pro účely digitalizace, zpřístupnění způsobem uvedeným v
   §  18  odst.  2, indexace, katalogizace, uchovávání nebo obnovy osiřelé
   dílo  kinematografické  nebo  audiovizuální  a  jde  o  dílo,  které je
   obsaženo  v  jeho  archivu a bylo jím nebo z jeho podnětu vyrobeno před
   31. prosincem 2002, nebo

   b) zpřístupňuje dílo podle písmene a) způsobem uvedeným v § 18 odst. 2.

   (3)  Ustanovení  odstavců  1 a 2 se vztahují na dílo, které bylo poprvé
   vydáno,   nebo,  nebylo-li  vydáno,  poprvé  odvysíláno  v  některém  z
   členských  států  Evropské  unie  nebo  v  některém  ze států tvořících
   Evropský   hospodářský  prostor.  Nedošlo-li  k  takovému  vydání  nebo
   odvysílání  a  dílo bylo zveřejněno osobou uvedenou v odstavci 1 nebo 2
   se  souhlasem autora, vztahují se na ně tato ustanovení, lze-li rozumně
   předpokládat,  že  by autor proti jeho užití podle odstavců 1 a 2 neměl
   námitek.

   (4)  Ustanovení  odstavců 1 a 2 se vztahují rovněž na díla vložená nebo
   začleněná do osiřelého díla nebo tvořící jeho nedílnou součást.

   (5)  Při užití osiřelého díla způsobem uvedeným v odstavci 1 nebo 2 lze
   vytvářet  příjmy  výlučně  za  účelem pokrytí nákladů, které vzniknou v
   souvislosti   s  digitalizací  osiřelých  děl  a  jejich  zpřístupněním
   veřejnosti.

   (6)  Za  účelem zjištění, zda je dílo osiřelým, zajistí osoba uvedená v
   odstavci  1  nebo  2  důsledné vyhledávání podle § 27b a bude uchovávat
   záznamy o jeho provedení.

   (7)  Při každém užití osiřelého díla je osoba uvedená v odstavci 1 nebo
   2 povinna uvádět jméno jeho autora, byl-li určen.

   (8)  Osoby  uvedené  v  odstavcích  1  a  2 jsou povinny bez zbytečného
   odkladu poskytnout ministerstvu v písemné formě

   a)  výsledky  každého  svého  důsledného  vyhledávání, na jehož základě
   dospěly k závěru, že určité dílo se považuje za osiřelé,

   b) informace o užití podle odstavce 1 nebo 2,

   c)  informace o jakékoli změně statusu osiřelého díla, které tyto osoby
   užily nebo užívají podle odstavce 1 nebo 2,

   d) své kontaktní údaje.

   (9)  Ministerstvo  výsledky a informace, které obdrží podle odstavce 8,
   předá   bez  zbytečného  odkladu  Úřadu  pro  harmonizaci  na  vnitřním
   trhu^14).

   (10) Autor, který ukončil status osiřelého díla podle § 27a odst. 4, má
   právo  na  odměnu vůči osobě, která dotčené dílo užila podle odstavce 1
   nebo  2. Při určení výše odměny se přihlédne k účelu a okolnostem užití
   díla, jakož i k rozsahu újmy způsobené autorovi tímto užitím.

   (11)  Právo na odměnu podle odstavce 10 se řídí právním řádem státu, ve
   kterém je usazena osoba povinná k placení této odměny.

   § 38

   Licence pro osoby se zdravotním postižením

   (1) Do práva autorského nezasahuje ten, kdo

   a)  výhradně  pro  potřeby  osob  se  zdravotním  postižením, v rozsahu
   odpovídajícím  jejich zdravotnímu postižení a nikoliv za účelem přímého
   nebo  nepřímého hospodářského nebo obchodního prospěchu zhotoví nebo dá
   zhotovit  rozmnoženinu díla; takto zhotovená rozmnoženina díla jím může
   být také rozšiřována a sdělována, pokud se tak neděje za účelem přímého
   nebo nepřímého hospodářského nebo obchodního prospěchu,

   b)  výhradně  pro  potřeby osob se zrakovým nebo sluchovým postižením a
   nikoliv  za účelem přímého nebo nepřímého hospodářského nebo obchodního
   prospěchu    opatří    rozmnoženinu    zvukově    obrazového    záznamu
   audiovizuálního  díla slovním vyjádřením obrazové složky nebo doplněním
   obrazových  nebo  textových  prostředků nezbytných ke zpřístupnění díla
   těmto  osobám;  takto  doplněné  audiovizuální  dílo  jím může být také
   rozmnožováno,  rozšiřováno  a  sdělováno,  neděje-li  se  tak za účelem
   přímého nebo nepřímého hospodářského nebo obchodního prospěchu.

   (2)  Odstavec  1  se  vztahuje  na  dílo audiovizuální pouze v případě,
   bylo-li vydáno.

   (3)  Do  práva  autorského  nezasahuje osoba, která provozuje televizní
   vysílání  a  v  souladu  se  zákonem vysílá pořad^15) doplněný zvukovým
   popisem,   jenž  slouží  ke  zpřístupnění  pořadu  osobám  se  zrakovým
   postižením,  pokud  tato služba není zpoplatněna, nebo neděje-li se tak
   za   účelem   přímého  nebo  nepřímého  hospodářského  nebo  obchodního
   prospěchu.

   (4)  Do  práva autorského nezasahuje také osoba uvedená v § 37 odst. 1,
   půjčuje-li  originály  či rozmnoženiny vydaných děl pro potřeby osob se
   zdravotním postižením v souvislosti s jejich postižením.

   (5) Ustanovení § 30 odst. 5 se použije přiměřeně.

   § 38a

   Licence pro dočasné rozmnoženiny

   (1)  Do  práva  autorského  nezasahuje  ten,  kdo provádí dočasné úkony
   rozmnožování  děl,  které jsou pomíjivé nebo podružné, tvoří nedílnou a
   nezbytnou  součást  technologického  procesu,  nemají  žádný samostatný
   hospodářský význam a jejich jediným účelem je umožnit

   a)  přenos  díla  počítačovou  nebo obdobnou sítí mezi třetími stranami
   uskutečněný zprostředkovatelem, nebo

   b) oprávněné užití díla.

   (2)  Udělí-li  autor  smlouvou oprávnění k vysílání díla, nezasahuje do
   jeho  autorského  práva  rozhlasový  nebo  televizní  vysílatel,  který
   zhotoví  dočasný  záznam  díla  svými  vlastními  prostředky  a pro své
   vlastní vysílání.

   § 38b

   Licence pro fotografickou podobiznu

   Do  práva  autorského  nezasahuje  ten,  kdo  zhotoví rozmnoženinu díla
   fotografického,  které  je jeho podobiznou a které si úplatně objednal;
   takto  pořízenou  rozmnoženinu může zobrazená osoba i nevýdělečně užít,
   není-li takové užití zapovězeno.

   § 38c

   Nepodstatné vedlejší užití díla

   Do   práva   autorského  nezasahuje  ten,  kdo  náhodně  užije  dílo  v
   souvislosti se zamýšleným hlavním užitím jiného díla nebo prvku.

   § 38d

   Licence k dílům užitého umění a dílům architektonickým

   Do práva autorského nezasahuje ten, kdo

   a)  pronajímá,  půjčuje  nebo vystavuje originál nebo rozmnoženinu díla
   užitého  umění  vyjádřeného  v  užitné podobě nebo architektonické dílo
   vyjádřené stavbou,

   b)  architektonické  dílo vyjádřené stavbou, výkresem nebo plánem užije
   pro  účely  udržovacích  prací  anebo  změny  dokončené  stavby, v míře
   nezbytně nutné a při zachování hodnoty architektonického díla; je-li to
   opodstatněné  významem  architektonického  díla  a  lze-li  to  na  něm
   spravedlivě  požadovat, je povinen předem uvědomit o svém úmyslu autora
   a  na  vyžádání  mu  poskytnout  dokumentaci  stavby včetně vyobrazení,
   vystihující stav před provedením změn.

   § 38e

   Licence pro sociální zařízení

   Do  práva  autorského  nezasahuje  také poskytovatel zdravotních služeb
   nebo  sociální  zařízení,  kteří nebyli zřízeni nebo založeni za účelem
   dosažení  zisku,  zejména  nemocnice  a  věznice,  které zhotoví záznam
   vysílaných  děl  a  takto zaznamenaná díla provozuje osobám umístěným v
   těchto  zařízeních v rozsahu odpovídajícím účelu této licence. Právo na
   odměnu podle § 25 není dotčeno.

   § 38f

   Licence pro společné domovní antény

   Do  práva  autorského  nezasahuje  ten, kdo umožňuje příjem současného,
   úplného   a  nezměněného  rozhlasového  nebo  televizního  vysílání  na
   přijímačích  téže  budovy,  popřípadě  komplexu budov k sobě prostorově
   nebo  funkčně  přináležejících,  pomocí  společných  domovních antén za
   podmínky, že je umožněn příjem pouze zemského nebo satelitního vysílání
   a  společný  příjem  není  využíván  za  účelem  přímého nebo nepřímého
   hospodářského nebo obchodního prospěchu.

   § 38g

   Licence pro karikaturu a parodii

   Do práva autorského nezasahuje ten, kdo užije dílo pro účely karikatury
   nebo parodie.

   § 39

   Užití originálu nebo rozmnoženiny díla výtvarného, fotografie nebo díla
   vyjádřeného postupem podobným fotografii jeho vystavením

   Do  práva  autorského  nezasahuje  vlastník  ani  osoba,  která  si  od
   vlastníka  vypůjčí originál či rozmnoženinu díla výtvarného, fotografie
   nebo díla vyjádřeného postupem podobným fotografii, vystavuje-li takové
   dílo  nebo  je  k  vystavení  bezplatně  poskytne,  ledaže to autor při
   převodu  vlastnictví  k  takovému  originálu  nebo  takové rozmnoženině
   zapověděl  a  vlastníkovi nebo vypůjčiteli to bylo známo nebo známo být
   muselo,  zejména  proto,  že zapovězení je zapsáno v seznamu vedeném za
   tím účelem kolektivním správcem.

   DÍL 5

   Ochrana práva autorského

   § 40

   (1)  Autor,  do  jehož práva bylo neoprávněně zasaženo nebo jehož právu
   hrozí neoprávněný zásah, může se domáhat zejména

   a) určení svého autorství,

   b)  zákazu  ohrožení  svého  práva,  včetně  hrozícího  opakování, nebo
   neoprávněného zásahu do svého práva, zejména zákazu neoprávněné výroby,
   neoprávněného  obchodního  odbytu,  neoprávněného  dovozu  nebo  vývozu
   originálu   nebo   rozmnoženiny  či  napodobeniny  díla,  neoprávněného
   sdělování  díla  veřejnosti,  jakož  i  neoprávněné  propagace,  včetně
   inzerce a jiné reklamy,

   c)  sdělení  údajů  o  způsobu  a rozsahu neoprávněného užití, o původu
   neoprávněně  zhotovené  rozmnoženiny  či napodobeniny díla, o způsobu a
   rozsahu jejího neoprávněného užití, o její ceně, o ceně služby, která s
   neoprávněným  užitím  díla souvisí, a o osobách, které se neoprávněného
   užití  díla účastní, včetně osob, kterým byly předmětné rozmnoženiny či
   napodobeniny  díla  určeny  za  účelem jejich poskytnutí třetí osobě, a
   rovněž  informací o skutečnostech rozhodných pro výši odměny podle § 24
   a  25; práva na informace podle tohoto ustanovení se autor může domáhat
   vůči osobě, která do jeho práva neoprávněně zasáhla nebo je neoprávněně
   ohrozila, a dále zejména vůči osobě, která

   1.  má  nebo  měla  v  držení  neoprávněně  zhotovenou  rozmnoženinu či
   napodobeninu  díla  za účelem přímého nebo nepřímého hospodářského nebo
   obchodního prospěchu,

   2.   využívá   nebo   využívala   za   účelem  přímého  nebo  nepřímého
   hospodářského  nebo  obchodního  prospěchu  službu,  která  neoprávněně
   zasahuje  nebo  zasahovala do práva autora nebo je neoprávněně ohrožuje
   nebo ohrožovala,

   3.   poskytuje  nebo  poskytovala  za  účelem  přímého  nebo  nepřímého
   hospodářského nebo obchodního prospěchu službu užívanou při činnostech,
   které   neoprávněně  zasahují  do  práva  autora  nebo  je  neoprávněně
   ohrožují,

   4.  byla  označena osobou uvedenou v bodě 1, 2 nebo 3 jako osoba, která
   se   účastní   pořízení,   výroby   nebo   distribuce  rozmnoženiny  či
   napodobeniny  díla anebo poskytování služeb, které neoprávněně zasahují
   do práva autora nebo je neoprávněně ohrožují, nebo

   5. je osobou povinnou podle § 24 odst. 6 nebo § 25 odst. 2,

   d) odstranění následků zásahu do práva, zejména

   1.  stažením  neoprávněně  zhotovené  rozmnoženiny či napodobeniny díla
   nebo  zařízení, výrobku nebo součástky podle § 43 odst. 2 z obchodování
   nebo jiného užití,

   2. stažením z obchodování a zničením neoprávněně zhotovené rozmnoženiny
   či  napodobeniny  díla nebo zařízení, výrobku nebo součástky podle § 43
   odst. 2,

   3.  zničením  neoprávněně  zhotovené  rozmnoženiny či napodobeniny díla
   nebo zařízení, výrobku nebo součástky podle § 43 odst. 2,

   4.  zničením  nebo  odstraněním  materiálů a nástrojů použitých výlučně
   nebo   převážně   k   výrobě   neoprávněně  zhotovené  rozmnoženiny  či
   napodobeniny  díla  nebo  zařízení,  výrobku  nebo součástky podle § 43
   odst. 2,

   e)  poskytnutí  přiměřeného  zadostiučinění  za způsobenou nemajetkovou
   újmu, zejména

   1. omluvou,

   2.   zadostiučiněním   v   penězích,   pokud   by  se  přiznání  jiného
   zadostiučinění  nejevilo  postačujícím;  výši peněžitého zadostiučinění
   určí  soud,  který  přihlédne  zejména  k  závažnosti  vzniklé újmy a k
   okolnostem, za nichž k zásahu do práva došlo; tím není vyloučena dohoda
   o narovnání,

   f) zákazu poskytování služby, kterou využívají třetí osoby k porušování
   nebo ohrožování práva autora.

   (2)  Opatření  podle  odstavce 1 písm. d) musí být přiměřené závažnosti
   porušení  práva  a  musí být přihlédnuto k zájmům třetích osob, zejména
   spotřebitelů a osob jednajících v dobré víře.

   (3)  Autorovi, jehož návrhu bylo vyhověno, může soud přiznat v rozsudku
   právo  uveřejnit rozsudek na náklady účastníka, který ve sporu neuspěl,
   a podle okolností určit i rozsah, formu a způsob uveřejnění.

   (4)  Právo  na  náhradu  škody a na vydání bezdůvodného obohacení podle
   zvláštních  právních  předpisů zůstává nedotčeno; místo skutečně ušlého
   zisku  se autor může domáhat náhrady ušlého zisku ve výši odměny, která
   by  byla  obvyklá  za  získání  takové  licence  v  době  neoprávněného
   nakládání  s  dílem.  Výše  bezdůvodného  obohacení vzniklého na straně
   toho, kdo neoprávněně nakládal s dílem, aniž by k tomu získal potřebnou
   licenci,  činí  dvojnásobek  odměny,  která  by  byla za získání takové
   licence obvyklá v době neoprávněného nakládání s dílem.

   § 41

   Domáhat se nároků podle § 40 odst. 1 písm. b) až d) a f) a § 40 odst. 3
   a  4  je  oprávněna namísto autora osoba, která smluvně nabyla výhradní
   oprávnění  k  výkonu  práva  dílo  užít,  nebo  které  je  výkon tohoto
   oprávnění svěřen zákonem; nároku na přiměřené zadostiučinění k odčinění
   nemajetkové  újmy  se  tato  osoba  může  domáhat  pouze  za  zásah  do
   majetkových   práv  autorských.  Právo  autora  domáhat  se  nároku  na
   přiměřené  zadostiučinění k odčinění nemajetkové újmy způsobené zásahem
   do  osobnostních  práv  autorských,  jakož  i nároku podle § 40 odst. 3
   zůstává nedotčeno.

   § 42

   (1)  Autor  může  požadovat  od  celních orgánů a orgánů vykonávajících
   státní  statistickou  službu  informace  o obsahu a rozsahu dovozu nebo
   přijetí zboží, které

   a)  je  rozmnoženinou  jeho  díla nebo zvukovým, zvukově obrazovým nebo
   jiným záznamem takového díla,

   b)  má  k  pořízení  takové  rozmnoženiny sloužit jako nosič (nenahraný
   nosič),

   c)  je přístrojem k zhotovení zvukových, zvukově obrazových nebo jiných
   záznamů nebo tiskové rozmnoženiny, anebo

   d) je zařízením, výrobkem nebo součástkou podle § 43 odst. 2,

   a  nahlížet  do celních a statistických dokumentů v rozsahu nezbytném k
   tomu,  aby  zjistil,  zda  dovoz nebo přijetí takového zboží k užití na
   území celé České republiky jsou oprávněné podle tohoto zákona, nebo aby
   zjistil   údaje   rozhodné   pro   uplatnění   práv   z  tohoto  zákona
   vyplývajících.

   (2)  Ustanovení odstavce 1 platí obdobně i při vývozu nebo při odeslání
   zboží.

   (3)  Informace  podle  odstavců  1  a  2  může požadovat také příslušný
   kolektivní  správce,  jakož  i  právnická  osoba  oprávněná hájit zájmy
   autorů  ,  nebo  osoby,  kterým  ze  zákona přísluší oprávnění k výkonu
   majetkových práv k dílu (§ 58) nebo ze smlouvy výhradní oprávnění.

   § 42a

   zrušen

   § 43

   (1)  Do  práva  autorského  neoprávněně  zasahuje ten, kdo obchází nebo
   jinak  maří  účinné  technické  prostředky  ochrany  práv  podle tohoto
   zákona.

   (2)  Do  práva  autorského  neoprávněně  zasahuje také ten, kdo vyrábí,
   dováží,  přijímá,  rozšiřuje, prodává, pronajímá, propaguje prodej nebo
   pronájem  nebo drží k obchodnímu účelu zařízení, výrobky nebo součástky
   nebo poskytuje služby, které

   a)  jsou  za účelem obcházení účinných technických prostředků nabízeny,
   propagovány nebo uváděny na trh,

   b)  mají  vedle  obcházení  účinných technických prostředků jen omezený
   obchodně významný účel nebo jiné užití, nebo

   c)  jsou  určeny, vyráběny, upravovány nebo prováděny především s cílem
   umožnit nebo usnadnit obcházení účinných technických prostředků.

   (3)  Účinnými  technickými  prostředky  podle  tohoto  zákona se rozumí
   jakákoli technologie, zařízení nebo součástka, která je při své obvyklé
   funkci  určena  k  tomu, aby zabraňovala nebo omezovala takové úkony ve
   vztahu k dílům, ke kterým autor neudělil oprávnění, jestliže užití díla
   může  autor  kontrolovat  uplatněním  kontroly přístupu nebo ochranného
   procesu  jako  je  šifrování,  kódování  nebo  jiná  úprava  díla  nebo
   uplatněním kontrolního mechanismu rozmnožování.

   (4) Právní ochranou podle odstavce 1 nejsou dotčena ustanovení § 30a, §
   31 odst. 1 písm. b), § 34 písm. a), § 37 odst. 1 písm. a) a b), § 38, §
   38a odst. 2 a § 38e v rozsahu nezbytném k využití výjimky. Autor, který
   pro  své  dílo použil technické prostředky podle odstavce 3, je povinen
   zpřístupnit  své  dílo  oprávněným  uživatelům  v  rozsahu nezbytném ke
   splnění  účelu  uvedeného  užití díla. Autor může zpřístupnit své dílo,
   pro  které  použil  technické  prostředky podle odstavce 3, i v případě
   zhotovení  záznamu svého díla pro osobní potřebu podle § 30; to nebrání
   autorovi,  aby  přijal odpovídající opatření týkající se počtu takových
   rozmnoženin.

   (5)  Ustanovení odstavce 4 se nevztahuje na dílo, které bylo autorem či
   s jeho souhlasem zpřístupněno veřejnosti způsobem podle § 18 odst. 2.

   (6)  Technické  prostředky  ke  splnění  povinností  podle  odstavce  4
   používané  autorem  dobrovolně  nebo  na základě dohod požívají ochrany
   podle odstavců 1 až 3.

   § 44

   (1)  Do  práva  autorského  zasahuje  též  ten,  kdo bez svolení autora
   způsobuje, umožňuje, usnadňuje nebo zastírá porušování práva autorského
   tím, že

   a) odstraňuje nebo mění jakoukoli elektronickou informaci o správě práv
   k dílu, nebo

   b)  rozšiřuje,  dováží  nebo přijímá za účelem rozšiřování, vysílá nebo
   sděluje  veřejnosti,  a  to  i  způsobem  podle  § 18 odst. 2, dílo, ze
   kterého  byla  informace  o  správě  práv  nedovoleně  odstraněna  nebo
   změněna.

   (2)  Informací  o  správě  práv  k  dílu  podle  odstavce 1 je jakákoli
   informace  určená  autorem, která identifikuje dílo, autora nebo jiného
   nositele  práva,  nebo  informace o způsobech a podmínkách užití díla a
   jakákoli  čísla  nebo  kódy, které takovou informaci představují. Totéž
   platí  i  pro informaci, která je připojena k rozmnoženině díla nebo se
   objevuje v souvislosti se sdělováním díla veřejnosti.".

   § 45

   Do  práva  autorského  neoprávněně  zasahuje  též ten, kdo pro své dílo
   používá  názvu  nebo vnější úpravy již použitých po právu jiným autorem
   pro  dílo  téhož  druhu,  jestliže by to mohlo vyvolat nebezpečí záměny
   obou děl, pokud nevyplývá z povahy díla nebo jeho určení jinak.

   DÍL 6

   zrušen

   ODDÍL 1

   zrušen

   § 46

   zrušen

   § 47

   zrušen

   § 48

   zrušen

   § 49

   zrušen

   § 50

   zrušen

   § 51

   zrušen

   § 52

   zrušen

   § 53

   zrušen

   § 54

   zrušen

   § 55

   zrušen

   ODDÍL 2

   zrušen

   § 56

   zrušen

   ODDÍL 3

   zrušen

   § 57

   zrušen

   DÍL 7

   Zvláštní ustanovení o některých dílech

   § 58

   Zaměstnanecké dílo

   (1)  Není-li  sjednáno  jinak,  zaměstnavatel vykonává svým jménem a na
   svůj  účet  autorova  majetková  práva  k dílu, které autor vytvořil ke
   splnění   svých   povinností   vyplývajících  z  pracovněprávního  nebo
   služebního  vztahu.  Takové dílo je zaměstnaneckým dílem. Zaměstnavatel
   může  právo  výkonu  podle  věty  první  postoupit třetí osobě pouze se
   svolením  autora,  ledaže  se  tak  děje  v  případě převodu obchodního
   závodu. Má se za to, že takové svolení je neodvolatelné a vztahuje se i
   ke  všem  případným  dalším  postoupením. Třetí osoba, které bylo právo
   výkonu   postoupeno,  se  pak  pro  účely  tohoto  zákona  považuje  za
   zaměstnavatele.

   (2)  Smrtí  nebo  zánikem  zaměstnavatele, který byl oprávněn vykonávat
   majetková  práva k zaměstnaneckému dílu a který nemá právního nástupce,
   nabývá oprávnění k výkonu těchto práv autor.

   (3)  Nevykonává-li zaměstnavatel majetková práva k zaměstnaneckému dílu
   vůbec  nebo  je vykonává nedostatečně, má autor právo požadovat, aby mu
   zaměstnavatel za obvyklých podmínek poskytl licenci, ledaže existuje na
   straně zaměstnavatele závažný důvod k jejímu odmítnutí.

   (4)   Autorova   osobnostní  práva  k  zaměstnaneckému  dílu  zůstávají
   nedotčena.  Vykonává-li zaměstnavatel majetková práva k zaměstnaneckému
   dílu,  má  se za to, že autor svolil ke zveřejnění, úpravám, zpracování
   včetně  překladu,  spojení  s jiným dílem, zařazení do díla souborného,
   jakož  i  k  tomu,  aby uváděl zaměstnanecké dílo na veřejnost pod svým
   jménem, ledaže je sjednáno jinak.

   (5) Není-li sjednáno jinak, má se za to, že autor udělil zaměstnavateli
   svolení  k  dokončení svého nehotového zaměstnaneckého díla pro případ,
   že  jeho  právní vztah k zaměstnavateli skončí dříve, než dílo dokončí,
   jakož  i  pro  případ, že budou existovat důvodné obavy, že zaměstnanec
   dílo nedokončí řádně nebo včas v souladu s potřebami zaměstnavatele.

   (6)   Není-li  sjednáno  jinak,  má  autor  zaměstnaneckého  díla  vůči
   zaměstnavateli  právo na přiměřenou dodatečnou odměnu, jestliže se mzda
   nebo jiná odměna vyplacená autorovi zaměstnavatelem dostane do zjevného
   nepoměru  k  zisku  z  využití  práv  k  zaměstnaneckému dílu a významu
   takového díla pro dosažení takového zisku; toto ustanovení se nepoužije
   na díla uvedená v odstavci 7, ať jsou díly zaměstnaneckými, či se za ně
   považují, ledaže je sjednáno jinak.

   (7)  Počítačové  programy a databáze, jakož i kartografická díla, která
   nejsou  kolektivními  díly,  se považují za zaměstnanecká díla i tehdy,
   byla-li  autorem  vytvořena  na  objednávku;  objednatel  se  v takovém
   případě  považuje  za  zaměstnavatele.  Ustanovení § 61 se na tato díla
   nevztahuje.

   (8)  Práva  a  povinnosti  podle  odstavců  1  až 6 zůstávají skončením
   právního vztahu podle odstavce 1, popřípadě podle odstavce 7 nedotčena.

   (9) V případě agenturního zaměstnání^4d) se pro účely tohoto ustanovení
   za   zaměstnavatele   považuje  zaměstnavatel,  u  kterého  zaměstnanec
   agentury  práce  dočasně  vykonává  práci  podle  pracovní smlouvy nebo
   dohody  o  pracovní  činnosti,  není-li  mezi agenturou práce a takovým
   zaměstnavatelem dohodnuto jinak.

   (10)  Odstavce  1  až  6  a  8 se použijí obdobně pro díla vytvořená ke
   splnění  povinností  vyplývajících  ze  vztahu mezi právnickou osobou a
   autorem,  který je členem jejího statutárního nebo jiného voleného nebo
   jmenovaného  orgánu; tato právnická osoba se v takovém případě považuje
   za zaměstnavatele. Ustanovení § 61 se na takto vzniklá díla nepoužije.

   § 59

   Kolektivní dílo

   (1)  Kolektivním  dílem je dílo, na jehož tvorbě se podílí více autorů,
   které je vytvářeno z podnětu a pod vedením fyzické nebo právnické osoby
   a  uváděno na veřejnost pod jejím jménem, přičemž příspěvky zahrnuté do
   takového díla nejsou schopny samostatného užití.

   (2)  Kolektivní  díla  se  považují  za zaměstnanecká díla podle § 58 i
   tehdy, byla-li vytvořena na objednávku; objednatel se v takovém případě
   považuje za zaměstnavatele. Ustanovení § 61 se na tato díla nevztahuje.

   (3)   Dílo  audiovizuální  a  díla  audiovizuálně  užitá  nejsou  dílem
   kolektivním.

   § 60

   Školní dílo

   (1)  Škola  nebo  školské  či  vzdělávací  zařízení  mají  za obvyklých
   podmínek právo na uzavření licenční smlouvy o užití školního díla (§ 35
   odst.  3).  Odpírá-li  autor takového díla udělit svolení bez závažného
   důvodu,  mohou se tyto osoby domáhat nahrazení chybějícího projevu jeho
   vůle u soudu. Ustanovení § 35 odst. 3 zůstává nedotčeno.

   (2)  Není-li  sjednáno jinak, může autor školního díla své dílo užít či
   poskytnout  jinému  licenci,  není-li  to v rozporu s oprávněnými zájmy
   školy nebo školského či vzdělávacího zařízení.

   (3) Škola nebo školské či vzdělávací zařízení jsou oprávněny požadovat,
   aby  jim  autor  školního díla z výdělku jím dosaženého v souvislosti s
   užitím  díla  či poskytnutím licence podle odstavce 2 přiměřeně přispěl
   na  úhradu  nákladů,  které  na  vytvoření  díla vynaložily, a to podle
   okolností  až  do  jejich  skutečné  výše;  přitom  se přihlédne k výši
   výdělku  dosaženého  školou  nebo  školským  či vzdělávacím zařízením z
   užití školního díla podle odstavce 1.

   § 61

   Dílo vytvořené na objednávku a soutěžní dílo

   (1)  Je-li  dílo  autorem  vytvořené  na  základě  smlouvy o dílo (dílo
   vytvořené  na  objednávku),  platí,  že  autor  poskytl licenci k účelu
   vyplývajícímu  ze  smlouvy,  není-li  sjednáno  jinak. K užití díla nad
   rámec  takového  účelu je objednatel oprávněn pouze na základě licenční
   smlouvy, nevyplývá-li z tohoto zákona jinak.

   (2)  Není-li  sjednáno  jinak,  autor může dílo vytvořené na objednávku
   užít  a  poskytnout  licenci jinému, není-li to v rozporu s oprávněnými
   zájmy objednatele.

   (3)  Ustanovení odstavců 1 a 2 platí obdobně pro dílo vytvořené autorem
   jako soutěžícím ve veřejné soutěži (soutěžní dílo).

   Dílo audiovizuální

   § 62

   Obecná ustanovení

   (1)   Audiovizuálním   dílem   je   dílo   vytvořené   uspořádáním  děl
   audiovizuálně  užitých,  ať  již zpracovaných, či nezpracovaných, které
   sestává z řady zaznamenaných spolu souvisejících obrazů, vyvolávajících
   dojem  pohybu,  ať  již  doprovázených  zvukem, či nikoli, vnímatelných
   zrakem, a jsou-li doprovázeny zvukem, vnímatelných i sluchem.

   (2)  Zpracovat  dílo  a  zařadit  je do díla audiovizuálního lze jen se
   svolením autora.

   § 63

   Autor audiovizuálního díla

   (1)  Autorem  audiovizuálního  díla je jeho režisér. Tím nejsou dotčena
   práva autorů děl audiovizuálně užitých.

   (2)  Má  se  za  to,  že prohlášení o audiovizuálním díle a o právech k
   takovému  dílu,  včetně  práv  týkajících  se  jeho  užití,  zapsané  v
   rejstříku  audiovizuálních  děl  vedeném  podle mezinárodní smlouvy, je
   pravdivé, není-li prokázán opak; to neplatí v případech, kdy prohlášení
   nemůže  být  platné  podle  tohoto zákona nebo kdy je v rozporu s jiným
   prohlášením v takovém rejstříku.

   (3)  Není-li sjednáno jinak, platí pro případ, že autor audiovizuálního
   díla  udělil  výrobci  prvotního  záznamu audiovizuálního díla písemnou
   smlouvou oprávnění zaznamenat je na prvotní záznam, že

   a)  tomuto  výrobci  poskytl  i  výhradní  a neomezenou licenci k užití
   audiovizuálního  díla ve znění původním, dabovaném i opatřeném titulky,
   jakož  i  k  užití  fotografií  vytvořených  v  souvislosti s pořízením
   prvotního záznamu, a to s možností poskytnout oprávnění tvořící součást
   takové licence zcela nebo zčásti třetí osobě, a že

   b)  se  s  tímto  výrobcem  dohodl  na  odměně ve výši, která je v době
   uzavření  smlouvy  za  smluvních podmínek obdobných obsahu této smlouvy
   pro takový druh díla obvyklá.

   (4)  Pro  vztah  mezi autorem audiovizuálního díla a výrobcem prvotního
   záznamu  audiovizuálního díla se ustanovení o odstoupení od smlouvy pro
   změnu  přesvědčení  autora  podle  občanského  zákoníku^13)  nepoužije,
   ledaže  je sjednáno jinak; ustanovení § 58 odst. 4 se použije přiměřeně
   a ustanovení § 58 odst. 5 platí obdobně.

   § 64

   Díla audiovizuálně užitá

   (1)  Dílem  audiovizuálně  užitým  je  jakékoli  dílo  zařazené do díla
   audiovizuálního.

   (2)   Není-li   sjednáno   jinak,  platí  pro  případ,  že  autor  díla
   audiovizuálně  užitého,  s  výjimkou  díla  hudebního,  udělil  výrobci
   prvotního  záznamu  audiovizuálního  díla písemnou smlouvou oprávnění k
   zařazení díla do díla audiovizuálního, že tomuto výrobci

   a)  udělil  svolení  dílo  beze  změny nebo po zpracování či jiné změně
   zařadit  do  díla  audiovizuálního,  zaznamenat  je  pro prvotní záznam
   takového audiovizuálního díla, jakož i dabovat je a opatřit je titulky,
   že

   b)  mu  poskytl  i výhradní a neomezenou licenci k užití svého díla při
   užití   audiovizuálního   díla,   jakož   i  fotografií  vytvořených  v
   souvislosti  s  pořízením  prvotního záznamu, a to s možností oprávnění
   tvořící  součást  takové  licence  zcela  nebo  zčásti poskytnout třetí
   osobě, a že

   c)  se s ním dohodl na odměně ve výši, která je v době uzavření smlouvy
   za  smluvních  podmínek  obdobných  obsahu této smlouvy pro takový druh
   díla obvyklá.

   (3) Není-li sjednáno jinak, může autor díla audiovizuálně užitého podle
   odstavce  2  udělit  svolení  k  zařazení  takového díla do jiného díla
   audiovizuálního  či  zařadit  je  do  takového  díla sám až po uplynutí
   deseti let od udělení svolení podle odstavce 1.

   (4) Ustanovení § 63 odst. 4 platí obdobně.

   Počítačové programy

   § 65

   Obecná ustanovení

   (1)  Počítačový  program,  bez  ohledu  na formu jeho vyjádření, včetně
   přípravných  koncepčních  materiálů,  je  chráněn  jako dílo literární,
   nevyplývá-li z tohoto zákona jinak.

   (2)   Myšlenky   a   principy,  na  nichž  je  založen  jakýkoli  prvek
   počítačového programu, včetně těch, které jsou podkladem jeho propojení
   s jiným programem, nejsou podle tohoto zákona chráněny.

   § 66

   Omezení rozsahu práv autora k počítačovému programu

   (1)  Do  práva  autorského  nezasahuje  oprávněný uživatel rozmnoženiny
   počítačového programu, jestliže

   a)  rozmnožuje, překládá, zpracovává, upravuje či jinak mění počítačový
   program,  je-li  to  nezbytné  k  využití oprávněně nabyté rozmnoženiny
   počítačového  programu, činí-li tak při zavedení a provozu počítačového
   programu nebo opravuje-li chyby počítačového programu,

   b)  jinak  rozmnožuje,  překládá,  zpracovává,  upravuje  či jinak mění
   počítačový  program,  je-li  to  nezbytné  k  využití  oprávněně nabyté
   rozmnoženiny  počítačového  programu  v souladu s jeho určením, není-li
   dohodnuto jinak,

   c)   zhotoví  si  záložní  rozmnoženinu  počítačového  programu,  je-li
   nezbytná pro jeho užívání,

   d)  zkoumá,  studuje  nebo zkouší sám nebo jím pověřená osoba funkčnost
   počítačového  programu za účelem zjištění myšlenek a principů, na nichž
   je  založen  kterýkoli  prvek  počítačového  programu,  činí-li tak při
   takovém zavedení, uložení počítačového programu do paměti počítače nebo
   při jeho zobrazení, provozu či přenosu, k němuž je oprávněn,

   e)   rozmnožuje   kód   nebo   překládá  jeho  formu  při  rozmnožování
   počítačového  programu  nebo  při  jeho  překladu  či jiném zpracování,
   úpravě  či  jiné  změně,  je-li  k  ní  oprávněn,  a to samostatně nebo
   prostřednictvím  jím  pověřené  osoby, jsou-li takové rozmnožování nebo
   překlad  nezbytné  k získání informací potřebných k dosažení vzájemného
   funkčního  propojení  nezávisle  vytvořeného  počítačového  programu  s
   jinými  počítačovými  programy,  jestliže informace potřebné k dosažení
   vzájemného  funkčního  propojení  nejsou  pro  takové osoby dříve jinak
   snadno  a  rychle  dostupné  a  tato  činnost  se  omezuje  na ty části
   počítačového  programu,  které  jsou  potřebné  k  dosažení  vzájemného
   funkčního propojení.

   (2)  Za  rozmnožování  počítačového  programu  podle  tohoto  zákona se
   považuje  i zhotovení rozmnoženiny, je-li nezbytná k zavedení a uložení
   počítačového  programu  do paměti počítače, jakož i pro jeho zobrazení,
   provoz a přenos.

   (3) Za pronájem či půjčování podle tohoto zákona se nepovažuje pronájem
   nebo  půjčování rozmnoženiny počítačového programu, kde samotný program
   není podstatným předmětem pronájmu nebo půjčování.

   (4)  Informace  získané  při činnosti podle odstavce 1 písm. e) nesmějí
   být   poskytnuty  jiným  osobám,  ledaže  je  to  nezbytné  k  dosažení
   vzájemného   funkčního  propojení  nezávisle  vytvořeného  počítačového
   programu,  ani  využity  k  jiným  účelům  než  k  dosažení  vzájemného
   funkčního  propojení  nezávisle vytvořeného počítačového programu. Dále
   nesmějí  být  tyto  informace  využity  ani  k vývoji, zhotovení nebo k
   obchodnímu  využití počítačového programu podobného tomuto počítačovému
   programu  v  jeho  vyjádření  nebo  k  jinému jednání ohrožujícímu nebo
   porušujícímu právo autorské.

   (5)  Pro omezení autorských práv k počítačovému programu podle odstavce
   1 platí ustanovení § 29 odst. 1.

   (6)   Oprávněným   uživatelem  rozmnoženiny  počítačového  programu  je
   oprávněný   nabyvatel  rozmnoženiny  počítačového  programu,  který  má
   vlastnické  či jiné právo k rozmnoženině počítačového programu, a to za
   účelem  jejího  využití,  nikoli za účelem jejího dalšího převodu, dále
   oprávněný   nabyvatel   licence   nebo   jiná  osoba  oprávněná  užívat
   rozmnoženinu počítačového programu. Takový uživatel může užít oprávněně
   nabytou  rozmnoženinu  počítačového  programu  v  rozsahu  stanoveném v
   odstavci  1  (minimální  rozsah),  pokud  není smlouvou dohodnut rozsah
   širší; minimální rozsah nelze s výjimkou oprávnění uvedeného v odstavci
   1 písm. b) dohodou zúžit.

   (7)  Ustanovení  §  30a  až  33, § 34 písm. b) až d), § 35 až 38, § 38a
   odst.  1  písm. b), § 38a odst. 2, § 38b až 39, § 43 odst. 1 a 4 až 6 a
   ustanovení  občanského  zákoníku  o  odstoupení  od  smlouvy  pro změnu
   přesvědčení autora^13) se na počítačový program nevztahují.

   (8)  Právní  ochranou  technických prostředků podle § 43 nejsou dotčena
   ustanovení  odstavce  1  písm.  d)  a  e) v rozsahu nezbytném k využití
   těchto  omezení.  Autor, který pro své dílo použil technické prostředky
   podle   §  43  odst.  3,  je  povinen  zpřístupnit  počítačový  program
   oprávněnému  uživateli  v rozsahu podle odstavce 1 a je povinen označit
   počítačový  program  chráněný  technickými  prostředky uvedením jména a
   adresy osoby, na kterou se má oprávněný uživatel za tím účelem obrátit.

   HLAVA II

   PRÁVA SOUVISEJÍCÍ S PRÁVEM AUTORSKÝM

   DÍL 1

   Práva výkonného umělce k uměleckému výkonu

   § 67

   Umělecký výkon a výkonný umělec

   (1)  Umělecký  výkon  je  výkon  herce,  zpěváka, hudebníka, tanečníka,
   dirigenta,  sbormistra,  režiséra  nebo jiné osoby, která hraje, zpívá,
   recituje,  předvádí nebo jinak provádí umělecké dílo a výtvory tradiční
   lidové  kultury.  Za umělecký výkon se považuje též výkon artisty, aniž
   jím provádí umělecké dílo.

   (2) Výkonný umělec je fyzická osoba, která umělecký výkon vytvořila.

   § 68

   Společný zástupce výkonných umělců

   (1)  Při  nakládání s právy k výkonům vytvořeným společně při provedení
   téhož  díla  více výkonnými umělci, jako jsou členové orchestru, sboru,
   tanečního souboru nebo jiného uměleckého tělesa, zastupuje tyto výkonné
   umělce  jejich  jménem  a  na  jejich účet umělecký vedoucí tělesa jako
   společný  zástupce.  Umělecký  vedoucí tělesa není společným zástupcem,
   určí-li  většina členů uměleckého tělesa jako společného zástupce jinou
   osobu; k platnosti plné moci se vyžaduje písemná forma a podpis většiny
   členů uměleckého tělesa.

   (2)  Ustanovení  odstavce  1 o společném zástupci neplatí pro výkonného
   umělce  -  sólistu,  dirigenta  a režiséra divadelního představení; tím
   není  dotčeno  právo  těchto  osob  být  společným  zástupcem výkonných
   umělců.

   § 69

   Obsah práva výkonného umělce

   Právo  výkonného  umělce  zahrnuje  výlučná  práva  osobnostní (§ 70) a
   výlučná práva majetková (§ 71).

   § 70

   Osobnostní práva výkonného umělce

   (1)  Výkonný  umělec  má právo rozhodnout o zveřejnění svého uměleckého
   výkonu.

   (2)  Sólista,  vytváří-li  výkon  sám, a dirigent, sbormistr, divadelní
   režisér a sólista, vytváří-li výkon spolu s členy uměleckého tělesa, má
   právo  rozhodnout,  zda  a jakým způsobem má být jeho jméno uvedeno při
   zveřejnění  a  dalším  užití  jeho výkonu. Výkonným umělcům jako členům
   uměleckého  tělesa  přísluší právo podle předchozí věty pouze ve vztahu
   ke  společnému jménu (společnému pseudonymu), pod kterým výkon společně
   vytvářejí;  tím  není  vyloučena dohoda o uvedení jména podle předchozí
   věty.

   (3) Výkonnému umělci však nepřísluší právo podle odstavce 2 v případech
   odůvodněných způsobem užití výkonu.

   (4)  Výkonný  umělec  má  právo  na  ochranu  před  každým znetvořením,
   zkomolením  nebo  jinou změnou svého výkonu, která by byla na újmu jeho
   pověsti;  výkonní  umělci  podle § 68 odst. 1 jsou povinni brát na sebe
   přiměřený vzájemný ohled.

   § 71

   Majetková práva výkonného umělce

   (1)  Výkonný  umělec  má  právo svůj umělecký výkon užít v původní nebo
   jiným  zpracované  či  jinak  změněné  podobě  a udělit jinému smlouvou
   oprávnění  k  výkonu  tohoto  práva;  jiný může umělecký výkon užít bez
   udělení takového oprávnění pouze v případech stanovených tímto zákonem.

   (2) Právem umělecký výkon užít je

   a) právo na vysílání a jiné sdělování živého výkonu veřejnosti,

   b) právo na záznam živého výkonu,

   c) právo na rozmnožování zaznamenaného výkonu,

   d) právo na rozšiřování rozmnoženin zaznamenaného výkonu,

   e) právo na pronájem rozmnoženin zaznamenaného výkonu,

   f) právo na půjčování rozmnoženin zaznamenaného výkonu,

   g) právo na sdělování zaznamenaného výkonu veřejnosti.

   (3)  Výkonný  umělec  má  právo na odměnu v souvislosti s rozmnožováním
   jeho zaznamenaného výkonu pro osobní potřebu obdobně podle § 25.

   (4)  Výkonný  umělec,  jenž  poskytl výrobci zvukového záznamu smlouvou
   výhradní  a  neomezenou  licenci  k užití svého zaznamenaného výkonu za
   jednorázovou  odměnu,  má právo na roční doplňkovou odměnu. Tato odměna
   mu  přísluší za každý celý rok počínaje kalendářním rokem bezprostředně
   následujícím  po  roce,  ve  kterém  uplynulo  50  let ode dne, kdy byl
   zvukový  záznam  oprávněně  vydán,  nebo, nedošlo-li k takovému vydání,
   oprávněně  sdělen  veřejnosti.  Práva  na  roční  doplňkovou  odměnu se
   výkonný umělec nemůže vzdát.

   § 72

   Úplatná zákonná licence

   (1)  Do  práva  výkonného  umělce  nezasahuje, kdo užije umělecký výkon
   zaznamenaný  na  zvukový  záznam  vydaný  k  obchodním účelům vysíláním
   rozhlasem   nebo   televizí,  přenosem  rozhlasového  nebo  televizního
   vysílání;  výkonnému  umělci  však  přísluší  právo na odměnu za takové
   užití.  Toto  právo může výkonný umělec vykonávat pouze prostřednictvím
   příslušného kolektivního správce.

   (2)  Zvukovým  záznamem  vydaným k obchodním účelům se pro účely tohoto
   ustanovení  rozumí  zvukový záznam, jehož rozmnoženiny jsou rozšiřovány
   prodejem , nebo který je oprávněně veřejnosti sdělován podle § 18 odst.
   2.

   (3)  Do  práva  výkonného  umělce  však  zasahuje  ten, kdo před užitím
   způsobem  uvedeným  v  odstavci  1  neuzavře  s  příslušným kolektivním
   správcem  smlouvu,  kterou  se  stanoví  výše  odměny za takové užití a
   způsob jejího placení.

   (4)  Není-li  sjednáno  jinak,  uživatel,  který s kolektivním správcem
   uzavřel  smlouvu  podle  odstavce  3,  ale  je  vůči němu v prodlení se
   zaplacením odměny podle této smlouvy a odměnu nezaplatí ani v dodatečné
   třicetidenní  lhůtě  poskytnuté  kolektivním  správcem, není oprávněn k
   užití  podle  odstavce  1  až do doby, kdy bude dlužná odměna zaplacena
   nebo závazek jinak zanikne.

   § 72a

   Odstoupení od smlouvy pro nečinnost výrobce

   (1)  Pokud  po  uplynutí  50 let ode dne, kdy byl zvukový záznam výkonu
   oprávněně  vydán,  nebo, nedošlo-li k takovému vydání, oprávněně sdělen
   veřejnosti,  výrobce  zvukového  záznamu  nenabízí  rozmnoženiny tohoto
   záznamu  v  hmotné  podobě  k prodeji v dostatečném množství nebo tento
   záznam nezpřístupňuje veřejnosti způsobem uvedeným v § 18 odst. 2, může
   výkonný   umělec   písemně  oznámit  výrobci  zvukového  záznamu  úmysl
   odstoupit od smlouvy, kterou mu poskytl výhradní a neomezenou licenci k
   užití  svého  zaznamenaného uměleckého výkonu. Toto oznámení lze učinit
   nejdříve  prvního  dne kalendářního roku bezprostředně následujícího po
   roce, v němž uplynula doba podle věty první. Právo odstoupit od smlouvy
   může  výkonný  umělec uplatnit teprve tehdy, jestliže výrobce zvukového
   záznamu  ve  lhůtě  1  roku  ode  dne, kdy mu výkonný umělec svůj úmysl
   odstoupit  od  smlouvy  oznámil,  nevyužil dotčený záznam oběma způsoby
   uvedenými ve větě první; odstoupení od smlouvy vyžaduje písemnou formu.
   Tohoto práva se výkonný umělec nemůže vzdát.

   (2)  Pokud zvukový záznam obsahuje záznam výkonů více výkonných umělců,
   mohou  tito  výkonní  umělci odstoupit od smlouvy podle odstavce 1. Pro
   odstoupení více výkonných umělců od smlouvy podle odstavce 1 se použije
   přiměřeně § 68.

   § 72b

   Opatření k vyvážení smluvních závazků

   Pokud   výkonný  umělec  poskytl  výrobci  zvukového  záznamu  smlouvou
   výhradní  a  neomezenou licenci k užití svého zaznamenaného výkonu a má
   podle  této  smlouvy  nárok na periodické platby odměn, počínaje prvním
   dnem  kalendářního  roku  bezprostředně následujícím po roce, ve kterém
   uplynulo  50 let ode dne, kdy byl zvukový záznam oprávněně vydán, nebo,
   nedošlo-li  k  takovému  vydání,  oprávněně  sdělen  veřejnosti, nebude
   výrobce zvukového záznamu z těchto plateb výkonnému umělci srážet žádné
   dříve vyplacené zálohy ani smluvně dohodnuté srážky.

   § 73

   Trvání majetkových práv výkonného umělce

   Majetková  práva  výkonného  umělce  trvají 50 let od vytvoření výkonu.
   Byl-li  však  v průběhu této doby oprávněně vydán nebo oprávněně sdělen
   veřejnosti

   a)  jiný  než zvukový záznam výkonu, zanikají práva výkonného umělce za
   50  let  ode  dne,  kdy došlo k prvnímu oprávněnému vydání nebo sdělení
   veřejnosti  takového  záznamu,  a  to  podle  toho,  která  z uvedených
   událostí nastane dříve, nebo

   b) zvukový záznam výkonu, zanikají práva výkonného umělce za 70 let ode
   dne,  kdy  došlo  k  prvnímu oprávněnému vydání nebo sdělení veřejnosti
   takového  záznamu,  a to podle toho, která z uvedených událostí nastane
   dříve.

   § 74

   Použití úpravy hlavy I

   Ustanovení § 2 odst. 3, § 4, 6, 7 a 9, § 11 odst. 4 a 5, § 12 odst. 2 a
   3,  § 13 až 16, § 18 až 23, § 25, 25a a 26, § 27 odst. 8, § 27a, § 27b,
   § 28, § 29, § 30 odst. 1, 2, 5 a 6, § 30b, § 31, § 34 písm. a) až c), §
   35,  §  37 až 38a, § 38c, § 38e, 38f, § 40 až 44 a 58, § 62 odst. 2 a §
   64 odst. 2 a 4 platí obdobně i pro výkonného umělce a jeho výkony.

   DÍL 2

   Právo výrobce zvukového záznamu k jeho záznamu

   § 75

   Zvukový záznam a jeho výrobce

   (1)  Zvukový  záznam  je výlučně sluchem vnímatelný záznam zvuků výkonu
   výkonného umělce či jiných zvuků, nebo jejich vyjádření.

   (2) Výrobce zvukového záznamu je fyzická nebo právnická osoba, která na
   svou odpovědnost poprvé zaznamená zvuky výkonu výkonného umělce či jiné
   zvuky,  nebo  jejich  vyjádření,  nebo  pro kterou tak z jejího podnětu
   učiní jiná osoba.

   § 76

   Obsah práva výrobce zvukového záznamu

   (1)  Výrobce  zvukového záznamu má výlučné majetkové právo svůj zvukový
   záznam  užít  a udělit jinému smlouvou oprávnění k výkonu tohoto práva;
   jiný  může  zvukový  záznam užít bez udělení takového oprávnění pouze v
   případech stanovených tímto zákonem.

   (2) Právem zvukový záznam užít je

   a) právo na rozmnožování zvukového záznamu,

   b) právo na rozšiřování originálu nebo rozmnoženin zvukového záznamu,

   c) právo na pronájem originálu nebo rozmnoženin zvukového záznamu,

   d) právo na půjčování originálu nebo rozmnoženin zvukového záznamu,

   e) právo na vysílání a jiné sdělování zvukového záznamu veřejnosti.

   (3) Ustanovení § 72 platí obdobně pro výrobce zvukového záznamu.

   (4)  Výrobce  zvukového  záznamu  má  právo  na  odměnu v souvislosti s
   rozmnožováním jeho záznamu pro osobní potřebu obdobně podle § 25.

   (5) Právo výrobce zvukového záznamu je převoditelné.

   § 76a

   Povinnosti  výrobce  zvukového záznamu v souvislosti s roční doplňkovou
   odměnou

   (1)  Na  platby  roční  doplňkové  odměny podle § 71 odst. 4 je výrobce
   zvukového  záznamu  povinen  vyčlenit  částku  ve  výši  20  % z příjmů
   získaných  v  průběhu  kalendářního roku, jenž předchází roku, za který
   tato  odměna  přísluší,  z  rozmnožování,  rozšiřování a zpřístupňování
   veřejnosti  způsobem  uvedeným  v  §  18  odst.  2 zvukového záznamu po
   uplynutí  50 let ode dne, kdy byl zvukový záznam oprávněně vydán, nebo,
   nedošlo-li k takovému vydání, oprávněně sdělen veřejnosti. Příjmy podle
   věty  první  se  rozumí příjmy výrobce zvukových záznamů před odečtením
   nákladů.

   (2)  Výrobce  je povinen na požádání poskytnout výkonnému umělci, který
   má nárok na roční doplňkovou odměnu, a příslušnému kolektivnímu správci
   veškeré informace nezbytné k zajištění plateb této odměny.

   (3)  Výrobce  je  povinen  částku  vyčleněnou  podle  odstavce 1 odvést
   příslušnému kolektivnímu správci, který roční doplňkovou odměnu vyplácí
   jednotlivým  oprávněným  výkonným  umělcům,  nejpozději  do  31. března
   kalendářního roku následujícího po roce, za který tato odměna přísluší.

   (4)  Příjmy  z plateb odvedených kolektivnímu správci podle odstavce 3,
   které  se  nepodaří při vynaložení přiměřeného úsilí do 3 let od jejich
   obdržení  vyplatit,  se  uplynutím  této  doby stávají příjmem Státního
   fondu kultury České republiky.

   § 77

   Trvání práva výrobce zvukového záznamu

   Právo  výrobce  zvukového  záznamu  trvá  50  let od pořízení zvukového
   záznamu.Pokud  je  však  zvukový  záznam  v průběhu této doby oprávněně
   vydán, zaniká právo výrobce až za 70 let od takového vydání. Nedojde-li
   během  doby  podle  věty první k oprávněnému vydání díla a byl-li během
   této  doby  zvukový  záznam oprávněně sdělen veřejnosti, zaniká uvedené
   právo uplynutím 70 let ode dne tohoto sdělení.

   § 77a

   Došlo-li  k  odstoupení od smlouvy podle § 72a, právo výrobce zvukového
   záznamu ke zvukovému záznamu zaniká.

   § 78

   Použití úpravy hlavy I

   Ustanovení § 2 odst. 3, § 4, § 6, § 9 odst. 2 až 4, § 12 odst. 2 a 3, §
   13  až 16, § 18 až 23, § 25, § 25a, § 27 odst. 8, § 27a, § 27b, § 28, §
   29,  §  30 odst. 1, 2, 5 a 6, § 30b, § 31, § 34 písm. a) až c), § 35, §
   37  až 38a, § 38c, § 38e, 38 f, § 40 až 44 a § 62 odst. 2 platí obdobně
   i pro výrobce zvukového záznamu a jeho záznam.

   DÍL 3

   Právo výrobce zvukově obrazového záznamu k jeho prvotnímu záznamu

   § 79

   Zvukově obrazový záznam a jeho výrobce

   (1)  Zvukově obrazový záznam je záznam audiovizuálního díla nebo záznam
   jiné  řady  zaznamenaných,  spolu  souvisejících  obrazů vyvolávajících
   dojem  pohybu,  ať  již  doprovázených  zvukem, či nikoli, vnímatelných
   zrakem, a jsou-li doprovázeny zvukem, vnímatelných i sluchem.

   (2) Výrobce zvukově obrazového záznamu je fyzická nebo právnická osoba,
   která  na  svou odpovědnost poprvé pořídí zvukově obrazový záznam, nebo
   pro kterou tak z jejího podnětu učiní jiná osoba.

   § 80

   Obsah práva výrobce zvukově obrazového záznamu

   (1)  Výrobce zvukově obrazového záznamu má výlučné majetkové právo svůj
   zvukově  obrazový  záznam  užít  a  udělit  jinému smlouvou oprávnění k
   výkonu tohoto práva; jiný může zvukově obrazový záznam užít bez udělení
   takového oprávnění pouze v případech stanovených tímto zákonem.

   (2) Právem zvukově obrazový záznam užít je

   a) právo na rozmnožování zvukově obrazového záznamu,

   b)  právo  na rozšiřování originálu nebo rozmnoženin zvukově obrazového
   záznamu,

   c)  právo  na  pronájem  originálu  nebo rozmnoženin zvukově obrazového
   záznamu,

   d)  právo  na  půjčování  originálu nebo rozmnoženin zvukově obrazového
   záznamu,

   e)  právo  na  vysílání  a  jiné  sdělování  zvukově obrazového záznamu
   veřejnosti.

   (3) Výrobce zvukově obrazového záznamu má právo na odměnu v souvislosti
   s rozmnožováním jeho záznamu pro osobní potřebu obdobně podle § 25.

   (4) Právo výrobce zvukově obrazového záznamu je převoditelné.

   § 81

   Trvání práva výrobce zvukově obrazového záznamu

   Právo  výrobce  zvukově  obrazového  záznamu  trvá  50  let od pořízení
   zvukově  obrazového  záznamu.  Je-li  však v této době zvukově obrazový
   záznam  zveřejněn,  zaniká  právo  výrobce  až  za  50  let od takového
   zveřejnění.

   § 82

   Použití úpravy hlavy I

   Ustanovení § 2 odst. 3, § 4, § 6, § 9 odst. 2 až 4, § 12 odst. 2 a 3, §
   13  až 16, § 18 až 23, § 25, § 25a, § 27 odst. 8, § 27a, § 27b, § 28, §
   29,  §  30 odst. 1, 2, 5 a 6, § 30b, § 31, § 34 písm. a) až c), § 35, §
   37 až 38a, § 38c, § 38e, 38f, § 40 až 44 a § 62 odst. 2 platí obdobně i
   pro výrobce zvukově obrazového záznamu a jeho záznam.

   DÍL 4

   Právo rozhlasového a televizního vysílatele k jeho vysílání

   § 83

   Vysílání a vysílatel

   (1)  Vysíláním se rozumí výsledek šíření zvuků nebo obrazů a zvuků nebo
   jejich vyjádření rozhlasem nebo televizí pro příjem veřejností.

   (2)   Vysílatel   je  fyzická  nebo  právnická  osoba,  která  na  svou
   odpovědnost  uskutečňuje vysílání zvuků nebo obrazů a zvuků nebo jejich
   vyjádření rozhlasem nebo televizí, nebo pro kterou tak z jejího podnětu
   učiní jiná osoba.

   § 84

   Obsah práva vysílatele

   (1)  Vysílatel  má  výlučné  majetkové právo své vysílání užít a udělit
   jinému  smlouvou  oprávnění  k  výkonu tohoto práva; jiný může vysílání
   užít bez udělení takového oprávnění pouze v případech stanovených tímto
   zákonem.

   (2) Právem vysílání užít je

   a) právo na záznam vysílání,

   b) právo na rozmnožování zaznamenaného vysílání,

   c) právo na rozšiřování rozmnoženin zaznamenaného vysílání,

   d) právo na sdělování vysílání veřejnosti.

   (3) Právo vysílatele podle odstavce 1 je převoditelné.

   § 85

   Trvání práva vysílatele

   Právo vysílatele trvá 50 let po prvním vysílání.

   § 86

   Použití úpravy hlavy I

   Ustanovení § 2 odst. 3, § 4, § 6, § 9 odst. 2 až 4, § 12 odst. 2 a 3, §
   13  až  16,  §  18  až 23, § 27 odst. 8, § 27a, § 27b, § 28, § 29, § 30
   odst.  1, 2, 5 a 6, § 30b, § 31, § 34 písm. a) až c), § 35 odst. 1, 2 a
   4, § 37 odst. 1 a 4, § 38 odst. 1 písm. a), § 38a, § 38c, § 38e, § 38f,
   §  40  až  44  a  §  62  odst.  2 platí obdobně i pro vysílatele a jeho
   vysílání.

   Díl 5

   Právo nakladatele

   § 87

   (1)   Nakladatel  má  právo  na  odměnu  v  souvislosti  se  zhotovením
   rozmnoženiny  jím  vydaného  díla  pro osobní potřebu a vlastní vnitřní
   potřebu právnické osoby nebo podnikající fyzické osoby.

   (2) Právo nakladatele trvá 50 let od vydání díla. Ustanovení § 27 odst.
   8 se použije obdobně.

   (3) Právo nakladatele je převoditelné.

   Díl 6

   Právo prvního zveřejnitele

   § 87a

   (1) Tomu, kdo poprvé zveřejní dosud nezveřejněné dílo, k němuž uplynula
   doba  trvání  majetkových  práv,  vznikají  k  tomuto zveřejněnému dílu
   výlučná  majetková  práva v rozsahu, v jakém by náležela autorovi díla,
   pokud by jeho majetková práva k dílu ještě trvala.

   (2)  Právo podle odstavce 1 je převoditelné a trvá 25 let od zveřejnění
   díla.  Pro  počítání doby trvání práva podle odstavce 1 se použije § 27
   odst. 8 obdobně.

   HLAVA III

   ZVLÁŠTNÍ PRÁVO POŘIZOVATELE DATABÁZE

   § 88

   Vymezení pojmu

   Databází  je pro účely tohoto zákona soubor nezávislých děl, údajů nebo
   jiných  prvků,  systematicky nebo metodicky uspořádaných a individuálně
   přístupných  elektronickými nebo jinými prostředky, bez ohledu na formu
   jejich vyjádření.

   § 88a

   (1)  Zvláštní  práva  k databázi (§ 90) přísluší pořizovateli databáze,
   pokud  pořízení,  ověření  nebo  předvedení obsahu databáze představuje
   kvalitativně  nebo  kvantitativně podstatný vklad bez ohledu na to, zda
   databáze  nebo  její  obsah  jsou  předmětem  autorskoprávní  nebo jiné
   ochrany.

   (2)  Každý  nový  kvalitativně  nebo  kvantitativně  podstatný vklad do
   databáze  spočívající  v  doplnění,  zkrácení  či jiných úpravách má za
   následek nový běh trvání práva podle § 93.

   § 89

   Pořizovatel databáze

   Pořizovatel  databáze  je  fyzická  nebo právnická osoba, která na svou
   odpovědnost pořídí databázi, nebo pro kterou tak z jejího podnětu učiní
   jiná osoba.

   § 90

   Obsah zvláštního práva pořizovatele databáze

   (1)  Pořizovatel  databáze  má  právo na vytěžování nebo na zužitkování
   celého  obsahu  databáze  nebo  její  kvalitativně  nebo  kvantitativně
   podstatné části a právo udělit jinému oprávnění k výkonu tohoto práva.

   (2)  Vytěžováním  podle odstavce 1 se rozumí trvalý nebo dočasný přepis
   celého  obsahu databáze nebo jeho podstatné části na jiný podklad, a to
   jakýmikoli prostředky nebo jakýmkoli způsobem.

   (3)   Zužitkováním   podle   odstavce   1  se  rozumí  jakýkoli  způsob
   zpřístupnění  veřejnosti  celého  obsahu  databáze  nebo jeho podstatné
   části rozšiřováním rozmnoženin, pronájmem, spojením on-line nebo jinými
   způsoby přenosu.

   (4)   Půjčování  originálu  nebo  rozmnoženiny  (§  16)  databáze  není
   vytěžování podle odstavce 2 ani zužitkování podle odstavce 3.

   (5)  Opakované a systematické vytěžování nebo zužitkování nepodstatných
   částí  obsahu databáze a jiné jednání, které není běžné, přiměřené a je
   na újmu oprávněným zájmům pořizovatele databáze, není dovoleno.

   (6) Právo pořizovatele databáze je převoditelné.

   § 91

   Omezení zvláštního práva pořizovatele databáze

   Do  práva  pořizovatele  databáze,  která  byla  zpřístupněna jakýmkoli
   způsobem veřejnosti, nezasahuje oprávněný uživatel, který vytěžuje nebo
   zužitkovává  kvalitativně  nebo  kvantitativně nepodstatné části obsahu
   databáze  nebo  její  části,  a  to k jakémukoli účelu, za podmínky, že
   tento uživatel databázi užívá běžně a přiměřeně, nikoli systematicky či
   opakovaně,  a  bez  újmy  oprávněných zájmů pořizovatele databáze, a že
   nezpůsobuje  újmu  autorovi  ani  nositeli  práv souvisejících s právem
   autorským k dílům nebo jiným předmětům ochrany obsaženým v databázi.

   § 92

   Bezúplatné zákonné licence

   Do   práva   pořizovatele  jím  zpřístupněné  databáze  též  nezasahuje
   oprávněný  uživatel,  který  vytěžuje  nebo zužitkovává podstatnou část
   obsahu databáze

   a) pro svou osobní potřebu; ustanovení § 30 odst. 3 zůstává nedotčeno,

   b)  pro  účely  vědecké  nebo  vyučovací,  uvede-li  pramen,  v rozsahu
   odůvodněném sledovaným nevýdělečným účelem, a

   c) pro účely veřejné bezpečnosti nebo správního či soudního řízení.

   § 93

   Trvání zvláštního práva pořizovatele k databázi

   Zvláštní  právo pořizovatele databáze trvá 15 let od pořízení databáze.
   Je-li  však  v  této  době databáze zpřístupněna, zaniká zvláštní právo
   pořizovatele databáze za 15 let od prvního takového zpřístupnění.

   § 94

   Použití úpravy hlavy I

   Ustanovení § 3 písm. a), § 4, § 6, § 9 odst. 2 až 4, § 12 odst. 2, § 13
   až  15,  § 18 odst. 2 a 4, § 27 odst. 8, § 27a, § 27b, § 28, § 29, § 30
   odst. 1 a 3 a § 40 až 44 platí přiměřeně i pro pořizovatele databáze.

   HLAVA IV

   KOLEKTIVNÍ SPRÁVA

   Díl 1

   Obecná ustanovení

   § 95

   Kolektivní správa

   (1)   Kolektivní   správou  se  rozumí  plná  správa  majetkových  práv
   autorských  nebo  práv souvisejících s právem autorským nositelů práv k
   jejich  zveřejněným  nebo  ke  zveřejnění  nabídnutým  dílům, uměleckým
   výkonům,  zvukovým  nebo  zvukově obrazovým záznamům (dále jen "předmět
   ochrany"),   která   je   vykonávána  k  jejich  společnému  prospěchu.
   Kolektivní  správou  není  zprostředkování  uzavření licenční nebo jiné
   smlouvy  ani  příležitostná  nebo  krátkodobá  plná  správa  jiných než
   povinně kolektivně spravovaných práv.

   (2)  Účelem  kolektivní  správy  je kolektivní uplatňování a kolektivní
   ochrana  majetkových práv autorských a majetkových práv souvisejících s
   právem   autorským  a  umožnění  zpřístupňování  předmětů  těchto  práv
   veřejnosti.

   (3) Nositelem práv se rozumí osoba, které přísluší

   a)  majetkové  právo autorské nebo majetkové právo související s právem
   autorským,

   b) podle tohoto zákona výkon majetkových práv k dílu, nebo

   c) ze smlouvy výhradní oprávnění k výkonu práva kolektivně spravovaného
   po  celou  dobu  trvání  majetkových  práv  a  alespoň  pro území České
   republiky s právem poskytnout podlicenci.

   (4)  Uživatelem se pro účely kolektivní správy práv rozumí osoba, která
   užívá  předmět ochrany nebo která je povinna platit odměnu podle tohoto
   zákona.

   § 95a

   Kolektivní správce

   (1)  Kolektivní správce je právnická osoba tvořená nositeli práv, která
   na  základě  uděleného oprávnění ke kolektivní správě vykonává pro tyto
   nositele  práv  jako  jediný  nebo  hlavní účel své činnosti kolektivní
   správu  a  která  není  založena za účelem podnikání ani jiné výdělečné
   činnosti nebo která je řízena svými členy.

   (2)  Oprávnění  ke  kolektivní  správě  se  nevyžaduje  pro poskytování
   licencí  k právům k užití hudebních děl online vztahujících se na území
   více  než  jednoho z členských států Evropské unie nebo států tvořících
   Evropský  hospodářský  prostor, jsou-li poskytovány osobou se sídlem na
   území  jiného  členského  státu  Evropské  unie nebo některého ze států
   tvořících  Evropský hospodářský prostor, která takové licence poskytuje
   v souladu s právními předpisy státu, na jehož území má sídlo.

   Díl 2

   Oprávnění ke kolektivní správě

   § 96

   Žádost o udělení oprávnění

   (1)  O udělení oprávnění ke kolektivní správě rozhoduje ministerstvo na
   základě písemné žádosti.

   (2)  Žádost  musí vedle obecných náležitostí stanovených správním řádem
   obsahovat

   a)  označení  statutárního  orgánu žadatele, jméno, příjmení a bydliště
   osoby,  která je statutárním orgánem, nebo osob, které jsou jeho členy,
   a způsob jednání za žadatele, nelze-li tyto údaje získat z informačních
   systémů veřejné správy,

   b) vymezení práv, která mají být kolektivně spravována, a

   c)  vymezení  předmětů  práv  podle  písmene  b), a pokud jde o díla, i
   vymezení jejich druhu.

   (3) K žádosti žadatel přiloží

   a)  vzorový  návrh  smlouvy s nositelem práv, na základě které pro něho
   vykonává kolektivní správu práv,

   b)  návrh  rozúčtovacího  řádu obsahující způsob rozdělování a pravidla
   pro  výplatu vybraných odměn, která vylučují svévolný postup při jejich
   rozdělování a přihlížejí k uplatnění zásady podpory kulturně významných
   děl a výkonů,

   c)  jmenný  seznam  nositelů  práv,  kteří projevili zájem o kolektivní
   správu  svých  práv  žadatelem,  s uvedením místa jejich bydliště nebo,
   jde-li  o  cizince,  místa  jejich  pobytu  a  státního  občanství, a s
   uvedením  jejich  zveřejněných předmětů ochrany v rozsahu odpovídajícím
   účelu řízení a s podpisy těchto nositelů práv,

   d)  jmenný  seznam členů žadatele, kteří jsou nositeli práv, která mají
   být  kolektivně  spravována,  s  uvedením  místa  jejich bydliště nebo,
   jde-li  o  cizince,  místa  jejich  pobytu  a  státního  občanství, a s
   uvedením  jejich  zveřejněných předmětů ochrany v rozsahu odpovídajícím
   účelu řízení a s podpisy těchto nositelů práv,

   e)  odhad předpokládané výnosnosti kolektivně spravovaných práv a odhad
   nákladů na výkon kolektivní správy,

   f) návrh výše odměn pro jednotlivé způsoby užití předmětů ochrany,

   g) doklad o bezúhonnosti podle § 96b odst. 2 a 3,

   h) stanovy nebo obdobný dokument (dále jen "stanovy"),

   i) doklad osvědčující uzavření nebo příslib uzavření recipročních smluv
   alespoň se dvěma zahraničními kolektivními správci,

   j)  podmínky  členství  a  podmínky  pro  ukončení  pověření  k  výkonu
   kolektivní správy, nejsou-li obsaženy ve stanovách,

   k) vzorové licenční smlouvy,

   l)  obecná  pravidla  pro určení výše srážky z příjmů z výkonu práv a z
   příjmů  z investování příjmů z výkonu práv pro jiné účely než na úhradu
   nákladů  na správu práv, včetně srážek na úhradu nákladů na poskytování
   sociálních, kulturních a vzdělávacích služeb, a

   m) postupy vyřizování stížností.

   (4)  Jde-li  o  žadatele  se  sídlem  na  území  jiného členského státu
   Evropské  unie  nebo  některého ze států tvořících Evropský hospodářský
   prostor,  který  vykonává  kolektivní  správu na území jiného členského
   státu   Evropské  unie  nebo  některého  ze  států  tvořících  Evropský
   hospodářský  prostor  podle  právních  předpisů daného státu, přiloží k
   žádosti  pouze  doklad osvědčující, že vykonává kolektivní správu podle
   právních předpisů daného státu.

   § 96a

   Rozhodnutí o udělení oprávnění

   (1)  O  žádosti  o  udělení  oprávnění  ke  kolektivní  správě rozhodne
   ministerstvo do 90 dnů ode dne podání žádosti.

   (2)  Ministerstvo  udělí  oprávnění  ke  kolektivní  správě žadateli se
   sídlem  na území jiného členského státu Evropské unie nebo některého ze
   států tvořících Evropský hospodářský prostor, který vykonává kolektivní
   správu  na území jiného členského státu Evropské unie nebo některého ze
   států  tvořících  Evropský  hospodářský prostor podle právních předpisů
   daného státu, pokud

   a)  žádost o udělení oprávnění splňuje náležitosti podle § 96 odst. 2 a
   4,

   b)  žádá  o  oprávnění ke kolektivní správě takových práv, u kterých je
   kolektivní výkon účelný, a

   c) pro výkon téhož práva ve vztahu k témuž předmětu ochrany, a jde-li o
   dílo, pro výkon téhož práva k témuž druhu díla, nemá oprávnění již jiný
   kolektivní správce.

   (3)  Ministerstvo  udělí oprávnění ke kolektivní správě žadateli, který
   není žadatelem podle § 96 odst. 4, pokud

   a) žadatel má právní formu spolku,

   b)  žádost o udělení oprávnění splňuje náležitosti podle § 96 odst. 2 a
   3,

   c)  žádá  o  oprávnění ke kolektivní správě takových práv, u kterých je
   kolektivní výkon účelný,

   d) pro výkon téhož práva ve vztahu k témuž předmětu ochrany, a jde-li o
   dílo, pro výkon téhož práva k témuž druhu díla, nemá oprávnění již jiný
   kolektivní správce,

   e)   splňuje  předpoklady  pro  zajištění  řádného  a  účelného  výkonu
   kolektivní správy,

   f) splňuje předpoklady podle § 96d až 96h,

   g) je bezúhonnou právnickou osobou, přičemž za bezúhonnou se nepovažuje
   právnická osoba, která byla odsouzena pro úmyslný trestný čin, pokud se
   na ni nehledí, jako by nebyla odsouzena, a

   h)   členové  jeho  statutárního  orgánu  jsou  bezúhonní,  přičemž  za
   bezúhonnou  se  nepovažuje  osoba, která byla odsouzena pro trestný čin
   proti  majetku  nebo  trestný  čin hospodářský, pokud se na ni nehledí,
   jako by nebyla odsouzena.

   (4) Ministerstvo může udělit oprávnění ke kolektivní správě spočívající
   ve vybírání odměn podle § 25 a § 37 odst. 2 pro všechny autory nebo pro
   všechny  nositele  práv  souvisejících  s  právem autorským jen jednomu
   žadateli,  který  nejlépe  splňuje  předpoklady pro zajištění řádného a
   účelného  výkonu  kolektivní správy; v takovém případě oprávnění jiného
   kolektivního  správce  může  zahrnovat  jen rozdělování takto vybraných
   odměn autorům nebo nositelům práv souvisejících s právem autorským, pro
   které vykonává kolektivní správu jejich práv.

   (5) Ministerstvo uveřejní na svých internetových stránkách rozhodnutí o
   udělení  oprávnění  a  den  nabytí  jeho  právní moci do 30 dnů ode dne
   nabytí právní moci tohoto rozhodnutí.

   § 96b

   Prokazování bezúhonnosti

   (1)  Za účelem doložení bezúhonnosti právnické osoby se sídlem na území
   České  republiky  nebo bezúhonnosti člena statutárního orgánu, který je
   státním  občanem  České  republiky,  si  ministerstvo  vyžádá  výpis  z
   evidence Rejstříku trestů podle zákona o Rejstříku trestů^16).

   (2)  Za  účelem  doložení  bezúhonnosti  právnické osoby se sídlem mimo
   území České republiky žadatel přiloží k žádosti

   a)  výpis  z  evidence  trestů nebo rovnocenný doklad vydaný státem, ve
   kterém má právnická osoba sídlo, nebo

   b)  čestné  prohlášení  o  bezúhonnosti učiněné před notářem nebo jiným
   příslušným   orgánem   státu,  ve  kterém  má  právnická  osoba  sídlo,
   nevydává-li   tento   stát  příslušný  výpis  z  evidence  trestů  nebo
   rovnocenný doklad.

   (3) Za účelem doložení bezúhonnosti člena statutárního orgánu, který je
   cizincem, žadatel přiloží k žádosti

   a)  výpis z evidence trestů nebo rovnocenný doklad vydaný státem, jehož
   je  člen statutárního orgánu občanem, nebo v případě člena statutárního
   orgánu,  který je občanem jiného členského státu Evropské unie, výpis z
   Rejstříku  trestů  s  přílohou  podle  zákona  o  Rejstříku  trestů^16)
   obsahující  informace,  které  jsou  zapsané  v  evidenci trestů tohoto
   státu, nebo

   b)  čestné  prohlášení  o  bezúhonnosti učiněné před notářem nebo jiným
   příslušným  orgánem  státu,  jehož je člen statutárního orgánu občanem,
   nevydává-li   tento   stát  příslušný  výpis  z  evidence  trestů  nebo
   rovnocenný doklad.

   (4)  Doklad předložený za účelem doložení bezúhonnosti nesmí být starší
   než 3 měsíce.

   § 96c

   Odnětí oprávnění

   (1) Ministerstvo oprávnění v celém rozsahu nebo zčásti odejme, jestliže

   a) kolektivní správce přestane splňovat požadavky pro udělení oprávnění
   a  nedojde-li  k nápravě v ministerstvem stanovené přiměřené lhůtě nebo
   nelze-li nápravu zjednat,

   b)  kolektivní  správce  opakovaně  v  průběhu posledních dvou let nebo
   závažným způsobem porušil povinnost stanovenou tímto zákonem, nebo

   c) kolektivní správce o to požádá.

   (2)  Ministerstvo  může oprávnění v celém rozsahu nebo zčásti odejmout,
   jestliže kolektivní správce porušil povinnost uloženou mu tímto zákonem
   a  nezjedná nápravu v ministerstvem stanovené přiměřené lhůtě. Tím není
   dotčen odstavec 1 písm. b).

   (3)  Oprávnění zanikne dnem stanoveným v rozhodnutí o odnětí oprávnění;
   zánik  oprávnění musí být stanoven tak, aby oprávnění zaniklo posledním
   dnem  kalendářního  roku,  přičemž  doba  mezi  dnem nabytí právní moci
   rozhodnutí a dnem zániku oprávnění nesmí být kratší než 6 měsíců.

   (4) Ustanovení § 96a odst. 1 a 4 se použijí obdobně.

   Díl 3

   Členství a organizační struktura kolektivního správce

   § 96d

   Členství

   (1)  Členem  kolektivního  správce  může  být pouze nositel práv, osoba
   zastupující nositele práv, jiný kolektivní správce nebo právnická osoba
   sdružující  nositele  práv,  kteří  splňují  požadavky  na  členství  v
   kolektivním  správci  obsažené  ve  stanovách. Pokud kolektivní správce
   zamítne žádost o přijetí za člena, uvede pro to důvody.

   (2)   Požadavky   na   členství  musí  být  založeny  na  objektivních,
   transparentních  a  nediskriminačních  kritériích,  jako je objem odměn
   vyplacených nebo splatných za určité účetní období nositeli práv, doba,
   po  níž  kolektivní  správce  vykonává  kolektivní  správu jeho práv na
   základě smlouvy nebo přihlášení k evidenci u kolektivního správce.

   (3)  Stanovy  upraví  účinný  mechanismus  pro účast členů kolektivního
   správce  na  rozhodování  orgánů kolektivního správce. Zastoupení členů
   podle  jednotlivých  kategorií  tvůrčí  činnosti  při  účasti  na tomto
   rozhodování musí být spravedlivé a vyvážené.

   (4)  Stanovy  upraví  možnost  členů komunikovat s kolektivním správcem
   elektronickými prostředky, a to i pro účely výkonu členských práv.

   (5)  Kolektivní  správce  vede  seznam  svých  členů  a  pravidelně  ho
   aktualizuje.

   § 96e

   Orgány kolektivního správce

   Orgány  kolektivního  správce  jsou  alespoň statutární orgán, nejvyšší
   orgán a kontrolní komise.

   § 96f

   Nejvyšší orgán

   (1)  Nejvyšším orgánem kolektivního správce je orgán, v němž se účastní
   všichni  členové kolektivního správce a v němž vykonávají svá hlasovací
   práva,  není-li  dále  stanoveno  jinak.  Zasedání nejvyššího orgánu se
   nesmí  konat formou jeho dílčích zasedání a působnost nejvyššího orgánu
   nesmí plnit shromáždění delegátů.

   (2) Nejvyšší orgán rozhoduje o změnách stanov kolektivního správce.

   (3) Nejvyšší orgán rozhoduje o jmenování nebo odvolání člena nebo členů
   vedení  kolektivního  správce,  sleduje  plnění  jejich  povinností při
   výkonu  funkce  a schvaluje jejich odměnu a jiné výhody, jako například
   peněžní  a  nepeněžní výhody, práva na další dávky a práva na odstupné.
   Stanovy mohou určit, že působnost přijímat rozhodnutí týkající se členů
   vedení  kolektivního  správce  podle  §  96g  odst.  1  je  svěřena  do
   působnosti kontrolní komise.

   (4) Nejvyšší orgán dále rozhoduje zejména o

   a) pravidlech rozdělení

   1.  příjmů  vybraných kolektivním správcem pro nositele práv na základě
   výlučného práva nebo práva na odměnu podle tohoto zákona, včetně příjmů
   z  vydání  náhrady  škody  a bezdůvodného obohacení (dále jen "příjmy z
   výkonu práv"), a

   2. příjmů z investování příjmů z výkonu práv,

   b) pravidlech pro nakládání s příjmy uvedenými v § 99c odst. 3,

   c)  návrhu  investiční  strategie, pokud jde o příjmy z výkonu práv a o
   veškeré příjmy z investování příjmů z výkonu práv,

   d)  strategii  týkající  se  srážek z příjmů z výkonu práv a z příjmů z
   investování příjmů z výkonu práv,

   e) použití příjmů uvedených v § 99c odst. 7,

   f) postupech pro rozvrh investičních rizik,

   g)  schvalování  každého  nabytí,  převodu  nebo  zastavení  nemovitého
   majetku,

   h)  schvalování  fúze,  zakládání osoby, ve které má kolektivní správce
   většinovou majetkovou účast nebo ji přímo nebo nepřímo, v celém rozsahu
   nebo  zčásti  ovládá,  zakládání jiného subjektu a nabývání podílů nebo
   práv v jiných subjektech,

   i)  schvalování  návrhů  na přijetí nebo poskytnutí úvěru nebo zápůjčky
   anebo na poskytnutí záruky za úvěr nebo zápůjčku.

   (5)   Nejvyšší   orgán  určuje  a  odvolává  auditora  podle  zákona  o
   auditorech^17) a schvaluje výroční zprávu.

   (6)  Nejvyšší  orgán může svým rozhodnutím nebo změnou stanov svěřit do
   působnosti  kontrolní  komise  rozhodování podle odstavce 4 písm. f) až
   i).

   (7)  Stanovy  mohou  omezit práva členů kolektivního správce na účast a
   výkon  hlasovacích  práv  na zasedání nejvyššího orgánu na základě doby
   trvání  členství  nebo  objemu  odměn  za  určité  účetní období, které
   členovi  byly  vyplaceny  nebo  vyúčtovány,  za  předpokladu,  že  tato
   kritéria budou určena a uplatňována spravedlivým a přiměřeným způsobem.

   (8) Stanovy mohou omezit počet členů, které může na základě zmocnění na
   zasedání  nejvyššího  orgánu  a  při  hlasování na něm zastupovat jedna
   osoba. Každé zmocnění platí pro jedno zasedání nejvyššího orgánu.

   § 96g

   Člen vedení kolektivního správce

   (1) Členem vedení kolektivního správce je člen statutárního orgánu nebo
   zaměstnanec  kolektivního  správce, který řídí nebo se podílí na řízení
   kolektivního správce.

   (2) Členem vedení kolektivního správce je rovněž člen kontrolní komise.

   (3)  Člen  vedení  kolektivního  správce  podle odstavce 1 řídí činnost
   kolektivního správce s péčí řádného hospodáře.

   (4)  Kolektivní správce zavede a uplatňuje postupy, které zamezí střetu
   zájmů  mezi  osobními  zájmy  člena vedení kolektivního správce a zájmy
   kolektivního  správce. Pokud střetům zájmů zamezit nelze, je kolektivní
   správce  povinen  nastalé  i  možné  střety zájmů identifikovat, řešit,
   sledovat a uveřejňovat, s cílem zabránit tomu, aby nepříznivě ovlivnily
   kolektivní zájmy nositelů práv, pro které vykonává kolektivní správu.

   (5)  Člen  vedení  kolektivního  správce  předkládá  nejvyššímu  orgánu
   jedenkrát  ročně za předchozí kalendářní rok prohlášení o střetu zájmů,
   které obsahuje

   a) informace o všech jeho zájmech v rámci kolektivního správce,

   b)  informace  o  výši  všech  odměn  a  o  jakýchkoli  jiných výhodách
   přijatých od kolektivního správce v předchozím účetním období,

   c)  informace  o  výši  všech  příjmů z výkonu práv, které obdržel jako
   nositel práv od kolektivního správce v předchozím účetním období,

   d)  prohlášení o nastalém nebo možném střetu mezi jeho osobními zájmy a
   zájmy  kolektivního  správce  nebo  mezi  povinností  vůči kolektivnímu
   správci a povinností vůči jiné fyzické nebo právnické osobě.

   § 96h

   Kontrolní komise

   (1)  Kontrolní  komise  se  schází  alespoň jedenkrát za účetní období,
   ledaže stanovy určí, že má být svolána častěji.

   (2) Do působnosti kontrolní komise náleží zejména

   a)  soustavně dohlížet na činnost a kontrolovat plnění povinností členů
   vedení  kolektivního  správce,  včetně  provádění rozhodnutí nejvyššího
   orgánu, zejména rozhodnutí uvedených v § 96f odst. 4 písm. a) až d), a

   b)  další  působnost  svěřená  jí stanovami nebo rozhodnutím nejvyššího
   orgánu.

   (3)  Kontrolní  komise  podává  nejvyššímu  orgánu  jedenkrát  ročně za
   předchozí kalendářní rok zprávu o výkonu své působnosti.

   (4)  Jednotlivé  kategorie  členů  kolektivního  správce  podle  tvůrčí
   činnosti musí být v kontrolní komisi zastoupeny spravedlivě a vyváženě.

   Díl 4

   Výkon kolektivní správy

   Oddíl 1

   Obecná ustanovení

   § 97

   nadpis vypuštěn

   (1)  Kolektivní správce vykonává kolektivní správu pro nositele práv na
   základě  písemné  smlouvy  nebo,  pokud  to  stanoví tento zákon, i bez
   uzavření takové smlouvy.

   (2)  Nestanoví-li  tento  zákon  jinak  nebo nevyplývá-li z povahy nebo
   účelu  kolektivní správy podle tohoto zákona něco jiného, řídí se výkon
   kolektivní  správy  ustanoveními  občanského  zákoníku  o správě cizího
   majetku^18).

   (3)  Kolektivní  správa  je  vykonávána soustavně, vlastním jménem a na
   vlastní  odpovědnost  kolektivního  správce a na účet nositele práv. Ve
   vztahu k třetím osobám není nositel práv zavázán společně s kolektivním
   správcem  ani  samostatně.  Kolektivní  správce  nejedná  jako zástupce
   nositelů práv.

   (4) Výkon kolektivní správy není podnikáním.

   (5)  Kolektivní  správce  může  k  dosažení větší efektivity kolektivní
   správy  vykonávat  určité  činnosti,  například vystavování faktur nebo
   rozdělování   částek  příslušejících  nositelům  práv,  prostřednictvím
   osoby,  ve  které  má  rozhodující  majetkovou účast nebo ji přímo nebo
   nepřímo  v celém rozsahu nebo zčásti ovládá kolektivní správce sám nebo
   společně  více kolektivních správců. Na tuto osobu se použije hlava IV,
   s  výjimkou  dílů  2  a  3, obdobně; kolektivní správce nebo kolektivní
   správci,  kteří  ji  zřídí, odpovídají za výkon kolektivní správy touto
   osobou.

   § 97a

   Závazky mezi kolektivním správcem a nositelem práv

   (1) Kolektivní správce je povinen v rozsahu uděleného oprávnění

   a)   vykonávat   pro  každého  nositele  práv  kolektivní  správu  jeho
   majetkových práv, která podle tohoto zákona kolektivně spravuje,

   b)  převzít  za  obvyklých  podmínek  a v rozsahu s ním sjednaném výkon
   kolektivní  správy  práv každého nositele práv, pokud ten o to požádá a
   prokáže, že došlo k příslušnému užití předmětu ochrany, a nevykonává-li
   již  pro  něho kolektivní správu téhož práva ve vztahu k témuž předmětu
   ochrany, a pokud jde o díla, téhož práva k témuž druhu díla, zahraniční
   osoba podle § 97g odst. 1 písm. a), a

   c) vykonávat kolektivní správu pro nositele práv za rovných podmínek.

   (2)  Kolektivní  správce  je povinen jednat v nejlepším společném zájmu
   nositelů   práv,   jejichž   práva  spravuje,  a  neukládat  jim  žádné
   povinnosti,  které nejsou nezbytné pro ochranu jejich práv a zájmů nebo
   pro účinnou správu jejich práv.

   (3)  Nositel  práv  může  svěřit  kolektivnímu správci výkon kolektivní
   správy  svých  práv,  kategorií  práv  nebo druhů děl a jiných předmětů
   ochrany  pro  území  podle  svého  výběru,  bez  ohledu  na  to, kde má
   kolektivní  správce  sídlo,  a pokud jde o nositele práv, bez ohledu na
   jeho státní příslušnost, bydliště nebo sídlo.

   (4)  Nositel  práv ve smlouvě určí každé právo nebo kategorii práv nebo
   druh  děl  a  jiný předmět ochrany, jejichž výkon a správu kolektivnímu
   správci touto smlouvou svěřuje. Svěření každého spravovaného práva nebo
   kategorie  práv  nebo  druhu  děl  a  jiného  předmětu ochrany k výkonu
   kolektivní  správy  musí  být  po  dobu  trvání této smlouvy doloženo u
   kolektivního správce v listinné podobě.

   (5)  Nositel  práv  může  poskytovat oprávnění k výkonu práv, kategorií
   práv nebo druhů děl a jiných předmětů ochrany, jde-li o užití nikoli za
   účelem  přímého nebo nepřímého hospodářského nebo obchodního prospěchu,
   a  to  i  v případě, že plnou správu příslušného práva, kategorie práv,
   druhů  děl  nebo jiných předmětů ochrany svěřil kolektivnímu správci. O
   poskytnutí  takového  oprávnění  je  povinen  příslušného  kolektivního
   správce předem informovat. Tím nejsou dotčeny § 97d a 97e.

   (6)  Nositel  práv  může  odvolat  zcela  nebo zčásti pověření k výkonu
   kolektivní   správy   všech  nebo  některých  jím  nebo  tímto  zákonem
   kolektivnímu  správci  svěřených  práv, kategorií práv nebo druhů děl a
   jiných  předmětů  ochrany  pro  území  podle jeho výběru, a to písemnou
   výpovědí  s  výpovědní  dobou  nepřesahující  6  měsíců.  Stanovy mohou
   upravit, že toto odvolání se stane účinným až koncem účetního období, v
   němž  byla  výpověď  podána.  Odvolá-li  nositel práv pověření k výkonu
   kolektivní  správy  povinně  kolektivně  spravovaných práv podle § 97d,
   nebude  moci  jejich  správu  vykonávat  sám  a  může  ji  svěřit pouze
   kolektivnímu správci.

   (7)  Do  okamžiku  vypořádání  všech  nároků  nositele  práv  z  výkonu
   kolektivní  správy po ukončení pověření podle odstavce 6 zůstávají jeho
   práva podle § 97b, 99a až 99e, 99j, 100b a 101h nedotčena.

   (8) Kolektivní správce nesmí omezovat výkon práv uvedených v odstavcích
   6 a 7 tím, že bude požadovat, aby byl výkon kolektivní správy práv nebo
   kategorií  práv  nebo  druhů  děl  a jiných předmětů ochrany, v rozsahu
   ukončení pověření podle odstavce 6, svěřen jinému kolektivnímu správci.
   Odstavec 6 věta třetí tím není dotčena.

   (9)   Kolektivní   správce   je   povinen  umožnit  komunikovat  s  ním
   elektronickými prostředky i nositelům práv, kteří nejsou jeho členy.

   (10)  Pravidla  upravená  v  odstavcích  3  až  9  musí  být uvedena ve
   stanovách. Stanovy rovněž vymezí práva, kategorie práv nebo druhů děl a
   jiných  předmětů  ochrany  podle  odstavce  3, podmínky uplatnění práva
   podle  odstavce  5 a podmínky výkonu práva podle odstavce 6. Kolektivní
   správce  je  povinen  před  uzavřením smlouvy podle odstavce 4 nositele
   práv o těchto pravidlech informovat.

   § 97b

   Informace poskytované nositelům práv

   (1)  Kolektivní  správce  je  povinen  poskytnout každému nositeli práv
   alespoň jedenkrát ročně za předchozí kalendářní rok informace o

   a)   veškerých   kontaktních   údajích,   které   nositel  práv  sdělil
   kolektivnímu správci za účelem jeho určení a vyhledání,

   b) celkové výši příjmů z výkonu práv příslušejících nositeli práv,

   c) srážkách na úhradu nákladů na správu práv,

   d)  srážkách  provedených pro jiný účel než na úhradu nákladů na správu
   práv,   včetně   srážek  na  poskytování  sociálních,  kulturních  nebo
   vzdělávacích služeb,

   e)  příjmech  z  výkonu  práv,  které  mu  vyplatil,  v rozlišení podle
   kategorie spravovaných práv a podle způsobu užití,

   f)  období,  během něhož došlo k užití, za které mu uvedené příjmy byly
   vyúčtovány  a vyplaceny, ledaže kolektivnímu správci brání v poskytnutí
   těchto  informací  objektivní  důvody  související  s podáváním hlášení
   uživatelem, a

   g)  všech příjmech z výkonu práv příslušejících nositeli práv, které mu
   nebyly dosud vyplaceny.

   (2) Pokud je členem kolektivního správce osoba odpovědná za rozdělování
   a  výplatu  příjmů z výkonu práv nositelům práv, poskytne jí kolektivní
   správce  informace uvedené v odstavci 1. Pro tuto osobu platí ve vztahu
   k  nositelům  práv,  jimž  rozděluje  a  vyplácí  příjmy z výkonu práv,
   povinnosti podle odstavce 1 obdobně.

   § 97c

   Seznamy kolektivního správce

   (1) Kolektivní správce vede seznam nositelů práv

   a) pro něž vykonává kolektivní správu na základě smlouvy,

   b) přihlášených k evidenci a

   c) k osiřelým předmětům ochrany, jsou-li mu tito nositelé známi.

   (2) Kolektivní správce vede seznam

   a)  předmětů  ochrany,  k nimž kolektivně spravuje práva, pokud mu jsou
   tyto předměty známy, a

   b)  osiřelých  předmětů  ochrany,  k nimž spravuje práva, pokud mu jsou
   tyto předměty známy.

   (3)  Seznamy podle odstavců 1 a 2 smí obsahovat pouze údaje, které jsou
   nezbytné k výkonu kolektivní správy.

   (4)  Záznamy  o nositelích práv příslušný kolektivní správce pravidelně
   aktualizuje  a  uchovává  po  dobu  platnosti  oprávnění  ke kolektivní
   správě.

   Oddíl 2

   Práva kolektivně spravovaná

   § 97d

   Povinná kolektivní správa

   (1) Povinně kolektivně spravovanými právy jsou

   a) právo na odměnu za

   1.  užití  uměleckého  výkonu, zaznamenaného na zvukový záznam vydaný k
   obchodním  účelům,  vysíláním  rozhlasem  nebo  televizí  nebo přenosem
   rozhlasového nebo televizního vysílání,

   2.  užití  zvukového  záznamu,  vydaného  k obchodním účelům, vysíláním
   rozhlasem  nebo  televizí  nebo  přenosem rozhlasového nebo televizního
   vysílání,

   3. zhotovení rozmnoženiny pro osobní potřebu na podkladě zvukového nebo
   zvukově  obrazového  záznamu nebo jiného záznamu přenesením jeho obsahu
   pomocí přístroje na nenahraný nosič takového záznamu,

   4.  zhotovení  rozmnoženiny  díla pro osobní potřebu fyzické osoby, pro
   vlastní  vnitřní potřebu právnické osoby nebo podnikající fyzické osoby
   pomocí  přístroje  k  zhotovování  tiskových  rozmnoženin na papír nebo
   podobný podklad, a to i prostřednictvím třetí osoby,

   5. opětný prodej originálu díla uměleckého,

   6. půjčování originálu nebo rozmnoženiny vydaného díla podle § 37 odst.
   2,

   b)  právo  na přiměřenou odměnu za pronájem originálu nebo rozmnoženiny
   díla  či  výkonu výkonného umělce zaznamenaného na zvukový nebo zvukově
   obrazový záznam,

   c)  právo na užití přenosem rozhlasového nebo televizního vysílání děl,
   živě  vysílaných uměleckých výkonů a uměleckých výkonů zaznamenaných na
   zvukový  nebo  na  zvukově  obrazový záznam s výjimkou takových výkonů,
   jejichž  zvukový  záznam  byl vydán k obchodním účelům, a dále právo na
   užití  přenosem vysílání zvukově obrazových záznamů a zvukových záznamů
   jiných  než vydaných k obchodním účelům; a dále s výjimkou případů, kdy
   právo  na  přenos  vykonává  vysílatel ke svému vlastnímu vysílání, bez
   ohledu na to, zda jde o jeho vlastní práva nebo o práva, která vykonává
   na základě licenční smlouvy uzavřené s nositelem práv,

   d) právo na roční doplňkovou odměnu podle § 71 odst. 4.

   (2)  Příslušný kolektivní správce vykonává pro nositele práv kolektivní
   správu  jeho práv podle odstavce 1 a domáhá se za něj nároku na náhradu
   škody  a  na vydání bezdůvodného obohacení z neoprávněného výkonu takto
   kolektivně spravovaných práv.

   § 97e

   Rozšířená kolektivní správa

   (1) Poskytne-li kolektivní správce hromadnou smlouvou podle § 98a odst.
   2  oprávnění k výkonu práv k užití předmětu ochrany způsobem uvedeným v
   odstavci  4,  platí,  že  je  toto  oprávnění  poskytnuto  ve  vztahu k
   příslušným  předmětům  ochrany  nejen nositelů práv, pro které vykonává
   kolektivní  správu  na základě smlouvy, ale i všech ostatních, kteří se
   pak  považují  za  nositele  práv, pro které vykonává kolektivní správu
   podle tohoto zákona.

   (2)   Odstavec   1   se  nepoužije  pro  díla  audiovizuální  ani  díla
   audiovizuálně  užitá,  s  výjimkou audiovizuálně užitých děl hudebních,
   pokud  jde  o  užití  podle  odstavce 4 písm. c) a e), ani pro takového
   nositele  práv,  pro  kterého  je  kolektivní  správa  vykonávána podle
   odstavce  1  a  který  vůči  příslušnému  kolektivnímu  správci  účinky
   hromadné smlouvy pro konkrétní případ nebo pro všechny případy vyloučí;
   nemůže  však  vyloučit  účinky  hromadné  smlouvy v případě užití podle
   odstavce 4 písm. d).

   (3)   Projeví-li   nositel  práv,  pro  kterého  je  kolektivní  správa
   vykonávána  podle odstavce 1, vůli vyloučit účinky hromadné smlouvy při
   poskytnutí  bezúplatného  oprávnění k výkonu práv, jsou účinky hromadné
   smlouvy   v   rozsahu   takto  poskytnutého  oprávnění  vyloučeny  vůči
   kolektivnímu správci v okamžiku, kdy se kolektivní správce o poskytnutí
   takového oprávnění dozví.

   (4) Odstavce 1 až 3 se použijí pro oprávnění k výkonu práva na

   a)  provozování  uměleckého  výkonu  ze  zvukového  záznamu  vydaného k
   obchodním účelům nebo k provozování takového záznamu,

   b)  nedivadelní  provozování  hudebního díla s textem nebo bez textu ze
   zvukového záznamu vydaného k obchodním účelům,

   c) vysílání díla rozhlasem nebo televizí,

   d)  provozování rozhlasového nebo televizního vysílání díla, uměleckého
   výkonu, zvukového záznamu nebo zvukově obrazového záznamu,

   e)  půjčování originálu nebo rozmnoženiny díla nebo půjčování díla nebo
   výkonu  výkonného umělce zaznamenaného na zvukový nebo zvukově obrazový
   záznam a k půjčování takových záznamů; toto ustanovení se nevztahuje na
   počítačové programy,

   f)  zpřístupňování  díla  v  nehmotné  podobě,  včetně  zhotovení  jeho
   rozmnoženiny   nezbytné   pro   takové  zpřístupnění,  knihovnou  podle
   knihovního zákona^19) jednotlivcům ze strany veřejnosti prostřednictvím
   k tomu určených technických zařízení umístěných v jejím objektu podle §
   37  odst. 1 písm. c), jde-li o dílo, které není součástí jejích sbírek;
   toto ustanovení se nevztahuje na počítačové programy,

   g)   živé   nedivadelní  provozování  díla,  pokud  takové  provozování
   nesměřuje   k   dosažení  přímého  nebo  nepřímého  hospodářského  nebo
   obchodního prospěchu,

   h)  zpřístupňování  zveřejněného  díla  na vyžádání podle § 18 odst. 2,
   včetně  zhotovení  jeho  rozmnoženiny nezbytné pro takové zpřístupnění,
   knihovnou   podle   knihovního   zákona^19)   jednotlivcům   ze  strany
   veřejnosti,  a  to  výhradně  pro účely výzkumu nebo soukromého studia;
   toto  ustanovení  se  nevztahuje  na  počítačové programy, na díla nebo
   umělecké výkony zaznamenané na zvukový nebo zvukově obrazový záznam, na
   vydané  notové  záznamy  díla  hudebního nebo hudebně dramatického a na
   díla,  jejichž  zpřístupňování  touto  knihovnou  je  předmětem  jiných
   licenčních smluv,

   i)  zhotovení  rozmnoženiny  díla  zařazeného  v  seznamu  děl  na trhu
   nedostupných a zpřístupňování takové rozmnoženiny díla podle § 18 odst.
   2   knihovnou   podle  knihovního  zákona^19)  jednotlivcům  ze  strany
   veřejnosti na dobu nepřesahující 5 kalendářních roků, a to i opakovaně,

   j)  zhotovení  tiskové  rozmnoženiny  vydaného  notového  záznamu  díla
   hudebního  nebo hudebně dramatického osobou uvedenou v § 37 odst. 1 pro
   její  vlastní  vnitřní  potřebu  nebo  na objednávku pro osobní potřebu
   fyzické  osoby  anebo  pro  užití  při vyučování nebo vědeckém výzkumu,
   pokud  zhotovení  takové rozmnoženiny nesměřuje k dosažení přímého nebo
   nepřímého hospodářského nebo obchodního prospěchu,

   k)  zhotovení  tiskové rozmnoženiny díla nad rámec § 29 a 30a odst. 1 a
   rozšiřování takové rozmnoženiny školou, školským zařízením nebo vysokou
   školou,  a to výhradně pro účely vzdělávání a nikoli k dosažení přímého
   nebo nepřímého hospodářského nebo obchodního prospěchu.

   (5)  Odstavce  1  až  4 se použijí i pro hromadné domáhání se nároku na
   náhradu škody a na vydání bezdůvodného obohacení.

   § 97f

   Seznam děl na trhu nedostupných

   (1)  Národní  knihovna  vede  seznam  děl  na  trhu nedostupných, který
   uveřejňuje  na  svých  internetových  stránkách. Do seznamu se zařazují
   výhradně  díla  slovesná, včetně děl do nich vložených nebo začleněných
   nebo tvořících jejich nedílnou součást.

   (2) Návrh na zařazení díla do seznamu může podat nositel práv, knihovna
   podle knihovního zákona^19) nebo příslušný kolektivní správce. Návrh na
   zařazení  díla  do  seznamu  uveřejní  Národní  knihovna bez zbytečného
   odkladu na svých internetových stránkách.

   (3) Národní knihovna zařadí do seznamu dílo, pokud

   a) dílo v druhově shodném nebo obdobném vyjádření nebylo možno ve lhůtě
   6 měsíců od doručení návrhu podle odstavce 2 při vynaložení přiměřeného
   úsilí a za obvyklých podmínek opatřit za úplatu v běžné obchodní síti a

   b)   jeho  užití  není  zjevně  předmětem  prodejních  nebo  licenčních
   podmínek, které zařazení do seznamu vylučují.

   (4)  Národní knihovna může zařadit do seznamu periodický tisk vydaný na
   území  České  republiky  před 10 a více lety, není-li jeho užití zjevně
   předmětem licenčních podmínek, které zařazení do seznamu vylučují. Dílo
   obsažené  v  jednotlivém  vydání  periodického tisku se v tomto případě
   považuje za zařazené do seznamu jen jako součást takového vydání.

   (5) Nositel práv je oprávněn Národní knihovnu písemně vyzvat k vyřazení
   svého  díla  ze  seznamu.  Národní  knihovna  dílo  ze  seznamu  vyřadí
   nejpozději  poslední  den  následujícího kalendářního měsíce, v němž jí
   byla  výzva  doručena.  Vyřazením díla ze seznamu není dotčena platnost
   oprávnění  k  výkonu  práv na užití podle § 97e odst. 4 písm. i), které
   bylo poskytnuto před datem vyřazení.

   Oddíl 3

   Závazky mezi kolektivními správci

   § 97g

   Vzájemné pověření kolektivních správců při výkonu kolektivní správy

   (1)  Kolektivní správce může smlouvou pověřit výkonem kolektivní správy
   jím  kolektivně  spravovaných  práv  jiného  kolektivního správce pouze
   tehdy, jde-li o

   a)  osobu zahraniční, která podle práva jiného státu oprávněně vykonává
   na  území takového státu kolektivní správu pro táž práva, a pokud jde o
   dílo, i pro týž druh, jde-li o výkon kolektivní správy v takovém státě,
   nebo

   b)   tuzemského  kolektivního  správce,  který  je  oprávněn  k  výkonu
   kolektivní  správy  pro  táž  práva,  sleduje-li se tím účelnější výkon
   kolektivní správy.

   (2) Smlouva podle odstavce 1 musí být uzavřena písemně.

   (3)  Kolektivní  správce  pověřený  podle  odstavce  1 jedná při výkonu
   kolektivní  správy svým jménem a na účet kolektivního správce, který ji
   pověřil;  tím  není  dotčena  povinnost  takového  kolektivního správce
   převést získané příjmy z výkonu práv nositelům práv, pro které vykonává
   kolektivní správu.

   § 97h

   Společný zástupce kolektivních správců

   (1)   V  případě  uzavírání  smluv,  jejichž  předmětem  je  poskytnutí
   oprávnění  k  výkonu  práva  užít předměty ochrany, k nimž takové právo
   kolektivně  spravují alespoň 2 kolektivní správci, je uživatel oprávněn
   kteréhokoli  z  nich  písemně požádat, aby příslušní kolektivní správci
   pověřili  uzavřením  jediné  smlouvy  společného  zástupce;  kolektivní
   správce,  jemuž  byla žádost o pověření společného zástupce doručena, o
   této  žádosti neprodleně vyrozumí ostatní příslušné kolektivní správce.
   Pro  pověření  společného  zástupce  kolektivních  správců podle tohoto
   ustanovení platí, že se tím sleduje účelnější výkon kolektivní správy.

   (2)  Příslušní  kolektivní  správci  jsou  povinni  pověřit  společného
   zástupce  podle  odstavce  1  ve  lhůtě do 2 měsíců od doručení žádosti
   příslušnému  kolektivnímu  správci. Tato povinnost se vztahuje na výkon
   kolektivní  správy práva na užití provozováním díla a uměleckého výkonu
   ze  zvukového  nebo  zvukově  obrazového záznamu, provozováním takového
   záznamu   a  na  přenos  takového  provozování,  práva  na  provozování
   rozhlasového  nebo televizního vysílání a práva na odměnu v souvislosti
   s rozmnožováním díla pro osobní potřebu a vlastní vnitřní potřebu.

   (3)  Informaci  o  pověření  společného  zástupce  příslušní kolektivní
   správci  sdělí  bez  zbytečného  odkladu  ministerstvu a uveřejní ji na
   svých internetových stránkách.

   (4)  Odstavce 1 a 2 se použijí obdobně pro uzavírání kolektivních smluv
   podle  §  98a  odst.  3  a  v případě, dohodnou-li se na tom zúčastnění
   kolektivní  správci,  také pro vymáhání nároku na náhradu škody nebo na
   vydání  bezdůvodného  obohacení,  nebyl-li  takový  nárok  již  žalobou
   uplatněn u soudu.

   Oddíl 4

   Uzavírání smluv s uživateli

   § 98

   nadpis vypuštěn

   (1)  Kolektivní  správce  je  povinen  uzavírat  s uživateli, s osobami
   oprávněnými  hájit  zájmy  v  nich  sdružených uživatelů nebo s osobami
   zastupujícími  uživatele  podle  knihovního  zákona^19),  kteří užívají
   předměty  ochrany týmž nebo podobným způsobem, za rovných podmínek a na
   základě objektivních skutečností, smlouvy, kterými se pro uživatele

   a)  poskytuje  oprávnění  k  výkonu práva užít předměty ochrany, k nimž
   takové právo kolektivně spravuje,

   b)  sjednává  výše  a způsob placení odměn podle § 97d odst. 1 písm. a)
   bodů 1 a 2 a písm. b) a sleduje jejich plnění, nebo

   c) sjednává způsob placení odměn stanovených tímto zákonem.

   (2)  Kolektivní  správci  a osoby uvedené v odstavci 1 jsou povinni při
   jednání  směřujícím  k  uzavření smluv podle odstavce 1 si navzájem bez
   zbytečného   odkladu   poskytovat  veškeré  nezbytné  informace  včetně
   kritérií  pro  stanovení  sazeb  podle  §  98e  a potřebnou součinnost.
   Kolektivní   správce   předloží  bez  zbytečného  odkladu  po  obdržení
   nezbytných informací osobě uvedené v odstavci 1 návrh smlouvy nebo této
   osobě sdělí důvody pro jeho nepředložení.

   (3)  Všechny  smlouvy  mezi  kolektivním  správcem a uživateli musí být
   sjednány písemně.

   (4) Povinnost podle odstavce 1 kolektivní správce nemá,

   a) bylo-li by uzavření smlouvy v rozporu s oprávněnými společnými zájmy
   nositelů práv,

   b)  bylo-li  by uzavření smlouvy v rozporu s oprávněnými zájmy nositele
   práv  k předmětu ochrany, jde-li o návrh na uzavření smlouvy, kterou má
   být  poskytnuto  oprávnění  vztahující se k předmětu ochrany jednotlivě
   určenému, nebo

   c)  nelze-li na něm spravedlivě požadovat uzavření kolektivní smlouvy s
   právnickou   osobou   sdružující   uživatele   pro  zanedbatelný  počet
   uživatelů, které taková osoba sdružuje.

   (5)  Kolektivní  správce je oprávněn při uzavírání licenční smlouvy pro
   nový  typ  služby  online,  který  je  v Evropské unii nebo v Evropském
   hospodářském  prostoru  nabízen  veřejnosti  po dobu kratší než 3 roky,
   uplatnit odlišné licenční podmínky, než jaké uplatňuje pro jinou službu
   online.

   (6)  Kolektivní správce umožní osobám uvedeným v odstavci 1 komunikovat
   s ním elektronickými prostředky.

   (7)  Uživatel  je oprávněn zvolit si pro jednání s kolektivním správcem
   zástupce.  Kolektivní  správce  je  povinen  činit veškerá jednání vůči
   uživateli  prostřednictvím  jeho  zástupce, pokud uživatel kolektivnímu
   správci  předem  písemně  oznámil,  že  je  pro  všechna  jednání s ním
   zastoupen. Tuto povinnost kolektivní správce nemá, pokud zástupci nelze
   doručovat  písemnosti  v České republice nebo pokud se zástupce jednání
   vyhýbá  nebo  jiným  způsobem  znemožňuje  či  znesnadňuje  výkon  práv
   kolektivního správce vůči uživateli.

   § 98a

   (1) Kolektivní správce poskytuje uživateli licenční smlouvou nevýhradní
   oprávnění  k  výkonu práva užít předměty ochrany určené buď jednotlivě,
   nebo hromadně.

   (2)  Hromadnou  smlouvou  se  pro  účely  tohoto zákona rozumí licenční
   smlouva   uzavřená  mezi  kolektivním  správcem  a  uživatelem,  kterou
   kolektivní  správce  poskytuje  oprávnění k výkonu práv v rozsahu všech
   předmětů  ochrany, k nimž spravuje práva (dále jen "repertoár"), nebo k
   části  svého  repertoáru. Platí, že touto smlouvou je dostatečně určitě
   vymezen  předmět  poskytnutého  oprávnění ve vztahu ke každému předmětu
   ochrany,  k  němuž  kolektivní  správce  práva  spravuje, aniž je třeba
   předměty ochrany jednotlivě určit.

   (3) Kolektivní smlouvou se pro účely tohoto zákona rozumí smlouva podle
   §  98  odst.  1  uzavřená mezi kolektivním správcem a právnickou osobou
   sdružující   uživatele   nebo  s  osobou  zastupující  uživatele  podle
   knihovního   zákona^19).  Z  kolektivní  smlouvy  vznikají  jednotlivým
   uživatelům práva a povinnosti přímo vůči kolektivnímu správci; tím není
   dotčeno, že kolektivní správce jedná na účet nositelů práv.

   § 98b

   Uživatel, který s kolektivním správcem uzavřel licenční smlouvu, ale je
   vůči  němu  v  prodlení  se  zaplacením odměny a odměnu nezaplatí ani v
   dodatečné  třicetidenní  lhůtě  poskytnuté  kolektivním  správcem, není
   oprávněn  k  užití  předmětů ochrany podle této smlouvy až do doby, kdy
   bude dlužná odměna zaplacena nebo závazek jinak zanikne.

   § 98c

   Povinnosti uživatelů a dalších osob v souvislosti s uzavíráním smluv

   (1)  Uživatelé  jsou  povinni  umožnit kolektivnímu správci řádný výkon
   kolektivní  správy  a  poskytovat  mu informace o užití jeho repertoáru
   nezbytné  k  výkonu kolektivní správy, zejména k výběru příjmů z výkonu
   práv  a  k  jejich  rozdělení  a  vyplacení  příslušným nositelům práv.
   Uživatelé   nesmí   bez  vážných  důvodů  poskytnutí  těchto  informací
   odmítnout.

   (2)  Není-li  sjednáno  jinak,  rozsah  a  technický formát informací a
   časové  období,  za  které  musí uživatel takové informace kolektivnímu
   správci  poskytovat,  stanoví  kolektivní  správce.  Při  rozhodování o
   technickém formátu pro poskytování těchto informací zohlední kolektivní
   správce  a  uživatel v nejvyšší možné míře dobrovolná oborová pravidla,
   která  byla  vypracována  na mezinárodní úrovni nebo na úrovni Evropské
   unie   anebo  Evropského  hospodářského  prostoru  (dále  jen  "oborová
   pravidla").

   (3)  Uživatel nebo jiný účastník smluv uzavřených při výkonu kolektivní
   správy  je povinen kolektivnímu správci na jeho žádost prokázat řádné a
   včasné  plnění  takových smluv uzavřených s tímto kolektivním správcem.
   Kolektivní správce nesmí takto zjištěné informace využít k jinému účelu
   než k výkonu kolektivní správy.

   (4)  Provozovatel živé veřejné hudební produkce je povinen oznámit její
   konání  příslušnému  kolektivnímu správci 15 dnů předem. Dodavatel živé
   veřejné  hudební  produkce  je  povinen  předložit  provozovateli  živé
   veřejné  produkce  program produkce s uvedením jmen autorů a názvů děl,
   která  byla  provozována,  bez  zbytečného  odkladu po konání produkce.
   Provozovatel  je povinen tento program oznámit příslušnému kolektivnímu
   správci  nejpozději do 15 dnů po konání produkce, pokud není ve smlouvě
   mezi  provozovatelem a kolektivním správcem dohodnuto jinak. Ustanovení
   věty  první,  druhé  a  třetí  neplatí  pro  provozovatele živé veřejné
   produkce  a  dodavatele  živé  veřejné  produkce,  pokud  budou či byly
   provozovány  pouze  výtvory  tradiční  lidové kultury povahy hudební ve
   smyslu § 3 písm. b), kde není pravé jméno autora obecně známo.

   (5)  Uživatel,  kterému vznikne oprávnění k přenosu vysílání registrací
   podle   zákona  upravujícího  provozování  rozhlasového  a  televizního
   vysílání^20), je povinen o tom uvědomit příslušné kolektivní správce ve
   lhůtě 15 dnů ode dne vzniku takového oprávnění.

   § 98d

   Omezení odpovědnosti uživatele

   (1)  Kolektivní  správce,  popřípadě nositel práv, pro kterého vykonává
   kolektivní  správu,  nemůže  uplatňovat  zdržovací  nárok  ani nárok na
   náhradu škody nebo na vydání bezdůvodného obohacení podle tohoto zákona
   nebo   jinou   smluvní   nebo   zákonem  předvídanou  sankci  z  důvodu
   neoprávněného  zásahu  do  kolektivně  spravovaného práva nebo ohrožení
   takového  práva,  pokud  uživatel nebo osoba oprávněná hájit zájmy v ní
   sdružených  uživatelů  řádně a bez zbytečných průtahů vede s příslušným
   kolektivním  správcem  v  souvislosti  s takovým zásahem nebo ohrožením
   práva  jednání  směřující  k  uzavření smlouvy vyžadované tímto zákonem
   nebo sjednání sazebníku podle tohoto zákona anebo pokud souhlasí v této
   souvislosti  s  využitím  prostředníka podle § 101 nebo mediátora podle
   zákona   o  mediaci^21)  anebo  pokud  alespoň  jednomu  z  příslušných
   kolektivních  správců  doručila  písemnou  žádost o pověření společného
   zástupce  podle  §  97h, a to po dobu, než bude tento zástupce pověřen.
   Pokud  trvají  okolnosti  podle  věty  první,  není zásah do kolektivně
   spravovaného práva nebo ohrožení takového práva přestupkem ani správním
   deliktem podle tohoto nebo jiného zákona.

   (2)  Odstavcem  1 není dotčen nárok na vydání bezdůvodného obohacení ve
   výši obvyklé odměny.

   (3)  Překážka  uplatnění  zdržovacího  nároku podle odstavce 1 nevzniká
   nebo  odpadá,  pokud by neuplatnění zdržovacího nároku bylo v rozporu s
   oprávněnými  společnými  zájmy  nositelů  práv,  zejména proto, že by z
   jednání  uživatele  nebo  osoby  oprávněné  hájit zájmy v ní sdružených
   uživatelů byl zřejmý úmysl smlouvu uvedenou v odstavci 1 neuzavřít nebo
   by bylo ohroženo splnění nároku na vydání bezdůvodného obohacení.

   Oddíl 5

   Sazby odměn

   § 98e

   Obecná ustanovení

   (1)  Nestanoví-li  sazby  odměn  vybíraných  kolektivními správci tento
   zákon, stanoví je sazebník kolektivního správce (dále jen "sazebník") a
   jsou vždy uvedeny bez daně z přidané hodnoty.

   (2)  Sazby  odměn  stanovené  sazebníkem musí vycházet z objektivních a
   nediskriminačních kritérií a být ve vztahu k těmto kritériím přiměřené.

   (3) Při stanovení sazeb odměn sazebníkem se přihlédne k účelu, způsobu,
   rozsahu a okolnostem užití předmětu ochrany, zejména

   a)  k  tomu,  zda k užití předmětu ochrany dochází při výkonu podnikání
   nebo jiné výdělečné činnosti,

   b)  k  přímému  nebo nepřímému hospodářskému nebo obchodnímu prospěchu,
   který  uživatel  získá  z  užití  nebo  v souvislosti s užitím předmětu
   ochrany,

   c)  k  charakteru  a  specifikům místa nebo oblasti, ve které dochází k
   užití předmětu ochrany,

   d)  k  četnosti  využití  ubytovacích  prostor, v nichž dochází k užití
   předmětu ochrany,

   e)  k  počtu  nositelů  práv,  pro  které  kolektivní  správce vykonává
   kolektivní  správu,  včetně  počtu nositelů práv, pro které tak činí na
   základě smluv podle § 97g odst. 1 písm. a),

   f) k počtu osob, kterým bylo dílo sděleno způsobem podle § 19, a

   g) k hospodářské hodnotě služeb poskytovaných kolektivním správcem.

   (4)  Nejde-li  o  zpřístupňování  díla pacientům podle § 23 věty druhé,
   činí  sazby odměn za provozování rozhlasového nebo televizního vysílání
   poskytovatelem  zdravotních  služeb  nejvýše 25 % nejnižší sazby odměny
   stanovené  sazebníkem  za  provozování  rozhlasového  nebo  televizního
   vysílání, není-li ujednáno jinak.

   (5)  Ministerstvo  uveřejňuje  platné  sazebníky na svých internetových
   stránkách.

   § 98f

   Postup sjednávání některých sazebníků

   (1)  Kolektivní správce je povinen do 31. srpna kalendářního roku návrh
   sazebníku   spolu  se  zdůvodněním  uveřejnit  na  svých  internetových
   stránkách.  V  této  lhůtě  předloží kolektivní správce návrh sazebníku
   právnickým  osobám  sdružujícím  příslušné  uživatele předmětů ochrany,
   pokud se takové osoby u kolektivního správce za tímto účelem přihlásily
   a  prokázaly,  že  sdružují  vyšší  než zanedbatelný počet uživatelů, a
   osobám  zastupujícím uživatele podle knihovního zákona^19) a uživatelům
   podle  zvláštních právních předpisů^19b) nebo osobám je zastupujícím, a
   vyzve  je  k  vyjádření  k  tomuto  návrhu  ve  lhůtě  do  konce měsíce
   následujícího  po  měsíci, v němž jim byl návrh sazebníku předložen. Ve
   stejné  lhůtě  je  kolektivní  správce  povinen  zaslat  elektronickými
   prostředky  návrh  sazebníku  spolu  se zdůvodněním ministerstvu. Pokud
   některá  z  osob  vyzvaných  k  vyjádření  nebo  uživatel,  který  má s
   příslušným  kolektivním  správcem  uzavřenu  smlouvu podle § 98 odst. 1
   písm.  a)  nebo  b)  pro  daný způsob užití předmětu ochrany nebo který
   takovou  smlouvu  hodlá  uzavřít, uplatní písemně v uvedené lhůtě proti
   tomuto  návrhu  námitky, je kolektivní správce povinen s ní do 2 měsíců
   důvody  těchto  námitek  projednat.  Tím není dotčena možnost využít ke
   sjednávání  sazebníků prostředníka podle § 101 a násl. Pokud tato osoba
   do  1  měsíce  po projednání připomínek nepodá žádost o zprostředkování
   podle § 101f odst. 1, nemohou se tato osoba ani uživatelé v ní sdružení
   dovolávat právních účinků omezení odpovědnosti podle § 98d odst. 1.

   (2)  Hodlá-li  kolektivní  správce  zvýšit  sazbu  odměny  oproti  její
   předchozí  výši o více než míru inflace v roce předcházejícím roku, pro
   nějž  má platit nová výše sazby odměny, je kolektivní správce povinen k
   postupu  podle odstavce 1 získat předchozí souhlas Ministerstva kultury
   (dále  jen  "ministerstvo").  Účastníky  řízení  o vydání souhlasu jsou
   kolektivní  správce a osoby podle odstavce 1, které proti zvýšení sazby
   odměny  uplatnily  včas  námitky.  Ministerstvo  souhlas  nevydá, pokud
   zvýšení  sazby  odměny  nevychází  z  objektivních  a nediskriminačních
   kritérií  nebo  pokud  není  ve vztahu k těmto kritériím přiměřené. Při
   posuzování splnění kritérií podle předchozí věty ministerstvo přihlédne
   zejména  ke  kritériím  uvedeným v § 98e odst. 3. Nezíská-li kolektivní
   správce  požadovaný souhlas ministerstva, může navýšit sazbu odměny při
   dodržení  podmínek  stanovených  v  §  98e  odst.  3  pouze  do  limitu
   stanoveného  ve větě první. Míra inflace v roce dle věty první je potom
   přírůstek průměrného ročního indexu spotřebitelských cen zboží a služeb
   za domácnosti celkem vyjádřený procentní změnou průměrné cenové hladiny
   za  12 posledních měsíců proti průměru 12 předchozích měsíců, vyjádřená
   v   procentech,   zveřejněná   každým  kalendářním  rokem  ČSÚ  za  rok
   předcházející^19a).

   (3)  Pokud  některá  z  osob  podle  odstavce  1 uplatnila proti návrhu
   sazebníku   včas  písemné  námitky  (dále  jen  "nesouhlasící  osoba"),
   považuje se návrh sazebníku vůči ní za neodsouhlasený; to platí obdobně
   vůči   uživatelům   v   této   nesouhlasící  osobě  sdruženým  nebo  jí
   zastoupeným.  Vůči  ostatním  uživatelům se návrh sazebníku považuje za
   odsouhlasený  při  splnění podmínky uvedené v odstavci 2. Pokud nedojde
   ke  sjednání sazebníku postupem podle odstavce 1, je nesouhlasící osoba
   anebo kolektivní správce oprávněn podat návrh soudu na rozhodnutí sporu
   o určení sazby odměny uvedené v návrhu sazebníku.

   (4)  Pokud  některá z osob podle odstavce 3 vyjádří s návrhem sazebníku
   nesouhlas  (dále jen "nesouhlasící osoba"), považuje se návrh sazebníku
   vůči  ní  za  neodsouhlasený;  to  platí obdobně vůči uživatelům v této
   nesouhlasící   osobě   sdruženým  nebo  vůči  uživatelům  touto  osobou
   zastoupených.  Vůči  ostatním uživatelům se návrh sazebníku považuje za
   odsouhlasený.  Kolektivní  správce  je povinen s nesouhlasící osobou ve
   lhůtě  2  měsíců  projednat důvody jejího nesouhlasu. Pokud po uplynutí
   této  lhůty  nedojde  k  dosažení shody na sazebníku, jsou nesouhlasící
   osoba  a  dotčený  kolektivní  správce  povinni  bez zbytečného odkladu
   předložit  žádost  o  zprostředkování  sjednání  sazebníku podle § 101.
   Pokud   nedojde   ke   sjednání  sazebníku  postupem  podle  §  101  je
   nesouhlasící  osoba anebo kolektivní správce oprávněn podat návrh soudu
   na rozhodnutí sporu o určení sazby odměny uvedené v návrhu sazebníku.

   Oddíl 6

   Správa příjmů z výkonu práv a příjmů z investování příjmů z výkonu práv

   § 99

   Obecná ustanovení

   (1) Kolektivní správce je povinen

   a) vybírat pro nositele práv příjmy z výkonu práv,

   b)  domáhat  se vlastním jménem na účet nositelů práv nároku na náhradu
   škody,  nároku  na vydání bezdůvodného obohacení z neoprávněného výkonu
   kolektivně  spravovaného  práva  a  nároku  na zdržení se neoprávněného
   výkonu  kolektivně spravovaného práva, ledaže se nositel práva, je-li k
   tomu oprávněn, takového nároku domáhá sám nebo je to nehospodárné,

   c)  rozdělovat  a  vyplácet  příslušným  nositelům  práv  v  souladu  s
   rozúčtovacím řádem příjmy z výkonu práv a příjmy z investování příjmů z
   výkonu práv,

   d) poskytuje-li sociální, kulturní nebo vzdělávací služby financované z
   příjmů  z výkonu práv nebo z příjmů z investování příjmů z výkonu práv,
   poskytovat  je  na  základě  spravedlivých  a transparentních kritérií,
   zaručujících  rovný  přístup  k takovým službám a poskytovanému rozsahu
   takových služeb, a

   e)  vytvářet  rozúčtovací  řád  a  v souladu s ním z vybraných příjmů z
   výkonu práv vytvářet rezervní fond.

   (2) Kolektivní správce vede ve svém účetnictví odděleně

   a) příjmy z výkonu práv a příjmy z investování příjmů z výkonu práv a

   b)  vlastní  majetek  a  příjmy  pocházející  z tohoto majetku, z úhrad
   nákladů na správu práv nebo z jiných činností.

   (3)  Kolektivní správce nesmí využívat příjmy z výkonu práv nebo příjmy
   z  investování  příjmů  z  výkonu  práv  k  jiným  účelům, než k jejich
   rozdělení  a  vyplacení  nositelům  práv,  s výjimkou jejich využití na
   úhradu  nákladů  na  správu  práv  v  souladu  s rozhodnutími učiněnými
   nejvyšším orgánem podle § 96f odst. 4.

   § 99a

   Pravidla pro investování příjmů

   Investuje-li  kolektivní  správce  příjmy  z  výkonu práv nebo příjmy z
   investování  příjmů  z výkonu práv, činí tak v nejlepším zájmu nositelů
   práv,  pro  něž  vykonává  kolektivní  správu,  v  souladu s investiční
   strategií a s postupy pro rozvrh investičních rizik a s ohledem na tato
   pravidla a

   a)  v případě možného střetu zájmů kolektivní správce zajistí, aby byly
   investice  prováděny  výhradně  v zájmu nositelů práv, pro něž vykonává
   kolektivní správu,

   b)  aktiva investuje tak, aby zajistil bezpečnost, kvalitu, likviditu a
   ziskovost celého portfolia, a

   c) při investování aktiv rozvrhne riziko tak, aby se zabránilo nadměrné
   závislosti  na  jakémkoli  konkrétním  aktivu  a kumulaci rizik v celém
   portfoliu.

   § 99b

   Srážky z příjmů

   (1)  Kolektivní  správce  je  oprávněn si z příjmů z výkonu práv nebo z
   příjmů  z investování těchto příjmů odečíst nebo započíst úhradu účelně
   vynaložených  a  doložených  nákladů  na  výkon kolektivní správy. Výše
   úhrady musí být přiměřená, stanovená na základě objektivních kritérií a
   musí  odpovídat  službám,  které kolektivní správce poskytuje nositelům
   práv.  Věty  první  a  druhá  se  použijí obdobně pro úhradu nákladů na
   sociální, kulturní a vzdělávací služby poskytované kolektivním správcem
   v souladu s § 99 odst. 1 písm. d).

   (2)  Kolektivní  správce  nesmí  z  příjmů z výkonu práv ani z příjmů z
   investování příjmů z výkonu práv, spravovaných na základě smlouvy podle
   §  97g,  provádět jiné srážky než na úhradu nákladů na výkon kolektivní
   správy,  ledaže  kolektivní správce, který je stranou takové smlouvy, s
   jinými srážkami výslovně souhlasí.

   Rozdělování a výplata příjmů

   § 99c

   (1)  Kolektivní  správce  přihlíží při rozdělování a vyplácení příjmů z
   výkonu  práv  a příjmů z investování příjmů z výkonu práv, které vybral
   při  výkonu povinné kolektivní správy nebo rozšířené kolektivní správy,
   pouze k takovým nositelům práv, jejichž práva k týmž předmětům ochrany,
   popřípadě  k  týmž  druhům  děl kolektivně spravuje na základě smlouvy,
   nebo kteří se u něj za tímto účelem přihlásili k evidenci; nepřihlíží k
   předmětům  ochrany  dosud  nezveřejněným.  Při  rozdělování a vyplácení
   odměn  vybraných  podle  §  25  odst.  3  písm. a) a c) bere kolektivní
   správce v úvahu použití a účinnost technických prostředků ochrany podle
   §  43.  Nositele  práv, pro něž vykonává kolektivní správu podle tohoto
   zákona,  vybral  pro  ně  odměny,  jsou  mu známi, ale nejsou v seznamu
   nositelů  práv  přihlášených  k  evidenci,  vyzve,  aby  se  k evidenci
   přihlásili.

   (2) Kolektivní správce je povinen rozdělovat a vyplácet příjmy z výkonu
   práv  a  příjmy  z  investování  příjmů  z výkonu práv nositelům práv v
   souladu  s  rozúčtovacím  řádem bez zbytečného odkladu, nejpozději do 9
   měsíců  od  konce  účetního  období,  v němž tyto příjmy vybral, ledaže
   objektivní  důvody, související zejména s podáváním hlášení uživatelem,
   určením  práv,  určením  nositele  práv  nebo  s přiřazením informací o
   dílech a jiných předmětech ochrany k nositelům práv, brání kolektivnímu
   správci  v  dodržení  této lhůty. Tato povinnost se vztahuje obdobně na
   osobu,   která  je  členem  kolektivního  správce  a  je  odpovědná  za
   rozdělování a výplatu příjmů z výkonu práv nositelům práv.

   (3)  Kolektivní správce je povinen vytvářet pravidla pro použití příjmů
   z  výkonu  práv  a  příjmů  z  investování  příjmů z výkonu práv, které
   nemohou  být  rozděleny  nebo  vyplaceny  ve  lhůtě  podle odstavce 2 z
   důvodu,  že nositelé práv nemohli být určeni nebo nalezeni; tyto příjmy
   vede kolektivní správce ve svém účetnictví odděleně.

   (4)  Kolektivní  správce přijme veškerá opatření nezbytná k určení nebo
   nalezení  nositelů práv uvedených v odstavci 3, zejména ověří dochované
   záznamy  o svých členech a jiné dosažitelné záznamy. Kolektivní správce
   do  3  měsíců po uplynutí lhůty uvedené v odstavci 2 zpřístupní vhodným
   způsobem  informace o dílech a jiných předmětech ochrany, u nichž nebyl
   určen  ani  nalezen  jeden nebo více nositelů práv, nositelům práv, pro
   které  vykonává  kolektivní  správu,  a kolektivnímu správci, pro něhož
   spravuje práva na základě smlouvy podle § 97g.

   (5)  Informace  podle  odstavce  4  zahrnují, pokud jsou dostupné, tyto
   údaje

   a) název díla nebo jiného předmětu ochrany,

   b) jméno nositele práv,

   c)  informace  o  osobě, která příslušné dílo nebo jiný předmět ochrany
   uvedený v odstavci 3 užila, a

   d)  jakékoli  další  informace,  jež  by mohly pomoci určit nebo nalézt
   nositele práv.

   (6) Nebude-li nositel práv určen nebo nalezen ani po provedení opatření
   podle  odstavců 4 a 5, kolektivní správce uveřejní dostupné informace o
   takovém nositeli práv vhodným způsobem nejpozději do 1 roku po uplynutí
   lhůty podle odstavce 4.

   (7)  Nebylo-li možné příjmy z výkonu práv uvedené v odstavci 3 rozdělit
   nebo  vyplatit do 3 let od konce účetního období, v němž došlo k výběru
   těchto  příjmů  nebo  v  němž kolektivní správce tyto příjmy obdržel na
   základě  smlouvy podle § 97g, a za předpokladu, že byla přijata veškerá
   nezbytná  opatření  podle  odstavců  4  a  5, rozhodne o použití těchto
   příjmů nejvyšší orgán.

   § 99d

   (1)  Pro  rozdělování  a  výplatu  příjmů  z  výkonu  práv  a  příjmů z
   investování  příjmů  z výkonu práv, které vybral kolektivní správce pro
   jiného  kolektivního správce na základě oprávnění uděleného podle § 96a
   nebo smlouvy podle § 97g, se použije § 99c odst. 2 věta první obdobně.

   (2)  Kolektivní  správce  je  povinen  rozdělit  a  vyplatit příslušným
   nositelům  práv  příjmy  z  výkonu práv a příjmy z investování příjmů z
   výkonu  práv,  které  obdržel  od  jiného  kolektivního  správce  podle
   odstavce  1, bez zbytečného odkladu, nejpozději do 6 měsíců od obdržení
   těchto příjmů, ledaže objektivní důvody související zejména s podáváním
   hlášení uživatelem, určením práv, určením nositele práv nebo přiřazením
   informací  o  dílech a jiných předmětech ochrany k nositelům práv brání
   kolektivnímu správci v dodržení této lhůty.

   § 99e

   (1) Z odměn vybraných podle § 25 odst. 3 písm. a) a c) přísluší,

   a)  jde-li  o  přístroj  k  zhotovení zvukových záznamů a z nenahraných
   nosičů  zvukových  záznamů,  autorům 50 % a výkonným umělcům a výrobcům
   zvukových záznamů 50 %, o něž se dělí stejným dílem, a

   b)  jde-li  o  přístroj  k  zhotovení  zvukově  obrazových  záznamů a z
   nenahraných  nosičů  takových  záznamů, 60 % autorům, zejména režisérům
   audiovizuálních  děl,  autorům  děl literárních, dramatických a hudebně
   dramatických,   autorům   děl   hudebních  s  textem  nebo  bez  textu,
   kameramanům,    architektům,    scénografům,   kostýmním   výtvarníkům,
   výtvarníkům  a  autorům  děl  choreografických  a  pantomimických, 25 %
   výrobcům zvukově obrazových záznamů a 15 % výkonným umělcům.

   (2)  Z  odměn  vybraných  podle  § 25 odst. 3 písm. a) a c), nejde-li o
   odměny  podle  odstavce 1, a z odměn vybraných podle § 25 odst. 3 písm.
   b) a odst. 4 přísluší 45 % autorům děl literárních včetně děl vědeckých
   a  děl  kartografických,  15  %  autorům  děl  výtvarných  umění a 40 %
   nakladatelům vydaných děl.

   (3)  Z  odměn  vybraných  podle  § 37 odst. 2 přísluší 75 % autorům děl
   literárních, včetně děl vědeckých a děl kartografických, a 25 % autorům
   děl výtvarných.

   Oddíl 7

   Transparentnost kolektivní správy

   § 99f

   Informace poskytované veřejnosti

   (1) Kolektivní správce je povinen uveřejňovat zejména

   a) stanovy,

   b)  podmínky  členství a podmínky ukončení pověření k výkonu kolektivní
   správy,

   c) vzorové licenční smlouvy,

   d) sazebníky,

   e)  seznam  členů  vedení kolektivního správce s uvedením jejich jmen a
   funkcí,

   f) rozúčtovací řád,

   g) pravidla pro určení průměrné výše srážek na úhradu nákladů na správu
   práv, pokud tato pravidla nejsou upravena v rozúčtovacím řádu,

   h)  pravidla pro určení výše srážek z příjmů z výkonu práv a z příjmů z
   investování  příjmů  z výkonu práv pro jiné účely než na úhradu nákladů
   na správu práv,

   i)  seznam  smluv  podle  §  97g,  které  uzavřel s jinými kolektivními
   správci,  a  smluv  o  výkonu  kolektivní  správy  osobou,  ve které má
   kolektivní  správce  majetkovou  účast  nebo kterou přímo nebo nepřímo,
   zcela nebo zčásti ovládá,

   j) pravidla pro použití příjmů z výkonu práv podle § 99c odst. 3,

   k) postupy pro řešení sporů a vyřizování stížností podle § 101 a 101h,

   l) seznam osiřelých předmětů ochrany podle § 97c odst. 2 písm. b),

   m) seznam platných kolektivních smluv podle § 98a odst. 3,

   n) informace o pověření společného zástupce podle § 97h.

   (2)  Informace  uvedené  v  odstavci 1 kolektivní správce uveřejňuje na
   svých  internetových  stránkách  a  průběžně  je bez zbytečného odkladu
   aktualizuje.

   § 99g

   Výroční zpráva

   (1)  Kolektivní správce je povinen vyhotovit do 30. června každého roku
   za   předchozí   kalendářní   rok   výroční   zprávu   podle  zákona  o
   účetnictví^22).

   (2) Výroční zpráva musí dále obsahovat informace uvedené v příloze č. 3
   k tomuto zákonu.

   (3)  Kolektivní  správce je povinen mít účetní závěrku a výroční zprávu
   ověřenu auditorem podle zákona o auditorech^17).

   (4) Kolektivní správce je povinen výroční zprávu bez zbytečného odkladu
   po jejím ověření a schválení nejvyšším orgánem, nejpozději do 31. srpna
   daného  roku,  uveřejnit na svých internetových stránkách a ponechat ji
   tam po dobu 5 let.

   § 99h

   Informace poskytované jinému kolektivnímu správci

   Kolektivní  správce  je povinen jedenkrát ročně za předchozí kalendářní
   rok  poskytovat  elektronickými prostředky jinému kolektivnímu správci,
   pro něhož spravuje práva, informace o

   a) celkové výši příjmů z výkonu práv vybraných na základě smlouvy podle
   §  97g a o částkách, které příslušnému kolektivnímu správci vyplatil na
   základě této smlouvy, v rozlišení podle kategorie práv a způsobu užití,

   b) celkové výši příjmů podle písmene a), které příslušnému kolektivnímu
   správci dosud vyplaceny nebyly,

   c) srážkách na úhradu nákladů na správu práv,

   d) všech dalších provedených srážkách s uvedením jejich účelu,

   e)  počtu  všech  oprávnění  k  výkonu práv k rozdělení podle kategorií
   spravovaných  práv,  které  poskytl nebo odmítl poskytnout s ohledem na
   repertoár, na nějž se vztahuje smlouva podle § 97g,

   f)  rozhodnutích  přijatých  nejvyšším  orgánem,  pokud  se vztahují ke
   správě práv na základě smlouvy podle § 97g.

   § 99i

   Informace poskytované ministerstvu

   Kolektivní správce je povinen

   a) informovat ministerstvo bez zbytečného odkladu o všech změnách údajů
   podle § 96 odst. 2 písm. a),

   b) poskytnout ministerstvu kopii

   1.  kolektivní  smlouvy uzavřené kolektivním správcem do 15 dnů ode dne
   jejího uzavření,

   2.  smlouvy uzavřené kolektivním správcem podle § 97g odst. 1 do 15 dnů
   ode dne jejího uzavření,

   3. smlouvy uzavřené mezi kolektivními správci podle § 103 odst. 2 do 15
   dnů ode dne jejího uzavření,

   c)  informovat ministerstvo bez zbytečného odkladu o předložení žádosti
   o zprostředkování podle § 101,

   d) informovat ministerstvo o rozhodnutích soudů nebo správních orgánů v
   řízení,  jehož  je  kolektivní  správce  účastníkem  a které má zásadní
   význam  pro  jeho  činnost, a na vyžádání poskytnout ministerstvu kopii
   takového rozhodnutí,

   e)  zaslat elektronickými prostředky ministerstvu sazebník do 15 dnů od
   nabytí jeho platnosti,

   f) na vyžádání zaslat elektronickými prostředky ministerstvu

   1. seznam svých členů,

   2. seznamy vedené podle § 97c.

   § 99j

   Informace poskytované na vyžádání

   (1) Kolektivní správce je povinen na základě důvodné žádosti poskytnout
   elektronickými  prostředky  kolektivnímu  správci,  pro  něhož spravuje
   práva  podle  smlouvy  podle  §  97g,  nositeli práv nebo uživateli bez
   zbytečného odkladu informace

   a) o repertoáru, který spravuje, a nelze-li předměty ochrany vzhledem k
   jejich počtu určit jednotlivě, určit tyto předměty druhově,

   b)  o právech, která spravuje, a to přímo nebo podle smluv podle § 97g,
   a o území, kterého se tato správa týká, a

   c)  zda  a  v  jakém  rozsahu  vykonává  kolektivní správu pro určitého
   nositele práv.

   (2)  Kolektivní správce má v souvislosti s poskytováním informací nárok
   na  úhradu  ve výši, která nesmí přesáhnout náklady spojené s pořízením
   kopií,  opatřením  technických  nosičů  dat  a  s  odesláním  informací
   žadateli.  Kolektivní  správce  má  též  nárok  na  úhradu  nákladů  za
   mimořádně rozsáhlé vyhledání informací.

   (3)  V  případě,  že  kolektivní  správce  bude za poskytnutí informace
   požadovat   úhradu,   oznámí  písemně  tuto  skutečnost  spolu  s  výší
   požadované  úhrady žadateli před poskytnutím informace. Z oznámení musí
   být  zřejmé,  na  základě jakých skutečností a jakým způsobem byla výše
   úhrady kolektivním správcem vyčíslena.

   (4)  Nesplní-li  kolektivní  správce vůči žadateli oznamovací povinnost
   podle odstavce 3, ztrácí nárok na úhradu nákladů.

   Oddíl 8

   Licence pro více území k právům k užití hudebních děl online

   § 100

   nadpis vypuštěn

   Licence  pro  více  území  k  právům  k  užití  hudebních děl online je
   licence, kterou je poskytováno oprávnění k výkonu práv autora hudebního
   díla  a  jde-li o hudební dílo s textem, též práv autora textu, k užití
   díla  rozmnožováním  podle  §  13  a  sdělováním  veřejnosti podle § 18
   nezbytných  k  poskytování  služby  online a která se vztahuje na území
   více  než  jednoho z členských států Evropské unie nebo států tvořících
   Evropský hospodářský prostor.

   § 100a

   Způsobilost k poskytování licencí

   Kolektivní správce může poskytovat licence podle § 100, pokud

   a)  získal  oprávnění  k  výkonu  kolektivní správy příslušných práv ve
   vztahu k hudebním dílům, není-li stanoveno jinak,

   b) je schopen identifikovat hudební díla, ke kterým spravuje práva,

   c)  je  schopen  identifikovat  ve  vztahu ke každému příslušnému území
   práva  a  jejich příslušné nositele ke každému hudebnímu dílu nebo jeho
   části, k nimž spravuje práva,

   d)  používá  jednoznačné  identifikační  kódy  k určení nositelů práv a
   hudebních  děl, přičemž v co největší míře zohledňuje oborová pravidla,
   a

   e)  používá  prostředky  ke  zjištění  a řešení nesrovnalostí v údajích
   jiného kolektivního správce, který poskytuje licence podle § 100.

   § 100b

   Smlouva mezi kolektivními správci o poskytování licencí

   (1)  Smlouva,  kterou  kolektivní  správce  pověří  jiného kolektivního
   správce  poskytováním  licencí  podle  §  100 k hudebním dílům ze svého
   vlastního repertoáru, může být uzavřena pouze jako nevýhradní. Pověřený
   kolektivní    správce    je   povinen   svěřený   repertoár   spravovat
   nediskriminačním  způsobem  a  za  stejných  podmínek jako svůj vlastní
   repertoár.

   (2) Smlouva podle odstavce 1 upraví podmínky, za nichž se licence podle
   §  100  budou  poskytovat,  týkající se zejména způsobu užití, licenční
   odměny, časového a územního rozsahu licence a vyúčtovacích termínů.

   (3)  Kolektivní  správce  poskytne  nositelům  práv, pro které vykonává
   kolektivní správu, informace o podmínkách smlouvy, kterou uzavřel podle
   odstavce  1,  včetně doby jejího trvání a nákladů na služby poskytované
   podle této smlouvy.

   § 100c

   Povinnost na dožádání uzavřít smlouvu o poskytování licencí

   (1)  Pokud  kolektivní  správce, který nenabízí ani neposkytuje licence
   podle  §  100  k  hudebním dílům z vlastního repertoáru, požádá písemně
   jiného  kolektivního  správce o uzavření smlouvy podle § 100b, je tento
   kolektivní  správce  povinen  takovou  smlouvu  uzavřít,  jestliže tyto
   licence  z repertoáru jednoho nebo více jiných kolektivních správců již
   poskytuje  nebo  nabízí.  V případě, že takovou smlouvu uzavřít nemůže,
   sdělí  to bez zbytečného odkladu kolektivnímu správci, který o uzavření
   takové smlouvy požádal.

   (2)  Kolektivní  správce  pověřený  podle  odstavce  1  zahrne  svěřený
   repertoár  žádajícího  kolektivního  správce  do  všech  nabídek, které
   předkládá poskytovatelům služby online.

   (3)  Kolektivní  správce,  který  požádal jiného kolektivního správce o
   uzavření smlouvy podle odstavce 1, poskytne tomuto kolektivnímu správci
   informace  týkající  se  jeho vlastního repertoáru, které jsou potřebné
   pro  poskytování  licence  podle  §  100.  Pokud  jsou  tyto  informace
   nedostatečné  nebo  v  podobě, která neumožňuje zmocněnému kolektivnímu
   správci  splnit  požadavky  podle  tohoto  oddílu,  má tento kolektivní
   správce nárok na

   a) vyloučení děl, kterých se tyto informace týkají, nebo

   b)   úhradu  odůvodněných  nákladů,  které  mu  vznikly  obstaráním  si
   potřebných informací.

   § 100d

   Informační povinnosti

   (1)  Kolektivní  správce, který poskytuje licence podle § 100, poskytne
   nositelům  práv, jejichž práva spravuje, poskytovatelům služby online a
   ostatním  kolektivním  správcům  elektronickými prostředky a na základě
   řádně  odůvodněné  žádosti  informace  umožňující  identifikaci  online
   hudebního repertoáru, který spravuje. Tyto informace zahrnují údaje o

   a) hudebních dílech, ke kterým spravuje práva,

   b) spravovaných právech a

   c) územích států, pro která se licence poskytuje.

   (2)   Na   žádost  nositele  práv,  jiného  kolektivního  správce  nebo
   poskytovatele služby online, obsahující důkazy o nepřesnosti údajů nebo
   informací  podle  odstavce  1 a podle § 100a písm. b) až d), kolektivní
   správce tyto údaje nebo informace bez zbytečného odkladu opraví.

   (3)  Kolektivní správce poskytne nositelům práv k hudebním dílům, která
   jsou  součástí  jeho  vlastního hudebního repertoáru, a nositelům práv,
   kteří mu svěřili správu svých práv k poskytování licencí podle § 100, v
   elektronické  podobě  informace  týkající se jejich hudebních děl, práv
   vztahujících se k těmto dílům a území států, pro něž tito nositelé práv
   tohoto kolektivního správce pověřují. K identifikaci uvedených údajů se
   použijí v co největší míře oborová pravidla.

   (4)  Kolektivní  správce  může  odmítnout poskytnutí informací z důvodu
   ochrany osobních údajů nebo obchodního tajemství.

   § 100e

   Poskytování informací o užití a fakturace

   (1)  Kolektivní  správce je povinen sledovat užití hudebních děl online
   poskytovatelem služby online, kterému poskytl licenci podle § 100.

   (2)  Poskytovatel  služby  online  je  povinen  poskytnout  příslušnému
   kolektivnímu  správci  nejméně  jednou ročně za uplynulý kalendářní rok
   informace  o  užití hudebních děl online. Kolektivní správce je povinen
   umožnit  mu  podávat tato hlášení elektronickými prostředky a nabídnout
   alespoň   jednu   metodu,   která   zohledňuje   oborová  pravidla  pro
   elektronickou  výměnu takových údajů. Kolektivní správce může odmítnout
   hlášení podané poskytovatelem služby online v chráněném formátu.

   (3)  Kolektivní  správce  je povinen bez zbytečného odkladu po obdržení
   informace   podle  odstavce  2  vystavit  poskytovateli  služby  online
   fakturu,  ledaže  to není možné z důvodů na straně tohoto poskytovatele
   služby   online.  Kolektivní  správce  vystaví  fakturu  elektronickými
   prostředky,  a  to  s  využitím  technického  formátu,  jenž zohledňuje
   oborová pravidla. Faktura musí obsahovat údaje odpovídající poskytnutým
   informacím.  Poskytovatel  služby online nemůže odmítnout fakturu kvůli
   jejímu  technickému  formátu,  pokud kolektivní správce používá oborová
   pravidla.

   (4)   Kolektivní   správce   musí  mít  upraven  postup,  který  umožní
   poskytovateli   služby  online  zpochybnit  správnost  faktury,  včetně
   případu,  kdy  takový  poskytovatel obdrží faktury od více kolektivních
   správců za užití téhož hudebního díla online.

   § 100f

   Výplata příjmů z výkonu práv

   (1) Kolektivní správce, který poskytuje licence podle § 100, je povinen
   rozdělovat  příjmy  z  výkonu  práv  přesně a bez zbytečného odkladu po
   obdržení  informace  o  užití  hudebního  díla  online  a  po  uhrazení
   příslušné faktury poskytovatelem služby online.

   (2) Kolektivní správce poskytne nositeli práv společně s každou platbou
   provedenou podle odstavce 1 informace o

   a)  období, během něhož došlo k užití, za něž nositeli práv tyto příjmy
   přísluší, a o území státu, na němž k užití došlo,

   b)   příjmech   z  výkonu  práv,  provedených  srážkách  a  o  částkách
   rozdělených  kolektivním  správcem u každého hudebního díla, k němuž na
   základě smlouvy s nositelem práv spravuje práva, s uvedením příslušného
   poskytovatele služby online.

   (3)  Pokud  kolektivní správce poskytuje licence podle § 100 na základě
   smlouvy  podle § 100b, platí pro něj ve vztahu ke kolektivnímu správci,
   který  jej pověřil, povinnosti podle odstavců 1 a 2 obdobně. Kolektivní
   správce   je  odpovědný  za  následné  rozdělení  příjmů  a  poskytnutí
   informací,  které obdržel od pověřeného kolektivního správce, nositelům
   práv, není-li sjednáno mezi kolektivními správci jinak.

   § 100g

   Výjimka pro rozhlasové a televizní vysílatele

   Požadavky  podle ustanovení tohoto oddílu se nevztahují na kolektivního
   správce,  jestliže  v  souladu s pravidly hospodářské soutěže poskytuje
   licenci podle § 100 rozhlasovému nebo televiznímu vysílateli k zařazení
   hudebních děl do jeho vysílání^23), které veřejnosti sděluje podle § 21
   odst.   4  nebo  zpřístupňuje  v  rámci  souvisejících  audiovizuálních
   mediálních  služeb na vyžádání^24), nebo do jakéhokoli jím nebo pro něj
   vyrobeného   materiálu,   včetně   upoutávek,   které   jsou   doplňkem
   programu^25) tohoto vysílání.

   Oddíl 9

   Postupy pro řešení sporů

   § 101

   Využití prostředníka

   Ke  sjednávání  kolektivní  smlouvy,  hromadné smlouvy, smlouvy podle §
   97g,  sjednávání  sazebníku  nebo  řešení  sporů  vzniklých  při výkonu
   kolektivní   správy   (dále  jen  "zprostředkování")  mohou  kolektivní
   správci,  uživatelé  nebo  jejich sdružení nebo nositelé práv (dále jen
   "účastníci")  využít jednoho nebo více prostředníků ze seznamu vedeného
   ministerstvem.

   § 101a

   Seznam prostředníků

   (1)   Ministerstvo  vede  seznam  prostředníků,  který  obsahuje  jména
   prostředníků  a  kontaktní údaje uvedené v odstavci 3 a je uveřejněn na
   internetových stránkách ministerstva.

   (2) O zápis do seznamu prostředníků může požádat fyzická osoba, která

   a) je plně svéprávná,

   b)  získala  vysokoškolské  vzdělání  v magisterském nebo v navazujícím
   magisterském studijním programu,

   c)  prokázala  odborné  znalosti  potřebné pro výkon funkce při zkoušce
   před komisí, jejíž členy jmenuje a odvolává ministr kultury, a

   d)  je  bezúhonná; za bezúhonného se nepovažuje ten, kdo byl pravomocně
   odsouzen  pro  úmyslný  trestný  čin,  pokud se na něj nehledí, jako by
   nebyl odsouzen; pro prokazování bezúhonnosti se použije § 96b obdobně.

   (3)  V  žádosti  o  zápis  do seznamu prostředníků žadatel uvede, kromě
   obecných  náležitostí stanovených správním řádem, adresu pro doručování
   písemností  na  území České republiky, pokud je odlišná od adresy místa
   bydliště  nebo  od  adresy  místa  podnikání,  popřípadě  elektronickou
   adresu.

   § 101b

   Rozhodnutí o zápisu do seznamu prostředníků

   O  zápisu  žadatele  do  seznamu  prostředníků  ministerstvo  rozhodne,
   splňuje-li  žadatel  předpoklady  podle  §  101a odst. 2. Zápis provede
   ministerstvo ke dni nabytí právní moci rozhodnutí o zápisu.

   § 101c

   Hostující prostředník

   (1)  Činnost prostředníka může v České republice vykonávat dočasně nebo
   příležitostně  jako  hostující prostředník též státní příslušník jiného
   členského  státu  Evropské  unie  nebo  některého  ze  států  tvořících
   Evropský   hospodářský   prostor,  který  požádá  o  zápis  do  seznamu
   prostředníků  jako  hostující  prostředník  a  přiloží  ověřenou  kopii
   dokladu potvrzujícího, že v souladu s právními předpisy státu, jehož je
   příslušníkem,  vykonává  činnost  srovnatelnou s činností prostředníka.
   Pro  účely  zápisu do seznamu prostředníků uvede tato osoba náležitosti
   podle  §  101a  odst. 3. Ministerstvo jej po splnění uvedených podmínek
   bez zbytečného odkladu zapíše do seznamu prostředníků.

   (2)  Činnost  hostujícího prostředníka na území České republiky se řídí
   právním  řádem  České  republiky.  Hostující  prostředník  je  oprávněn
   vykonávat  na  území  České republiky činnost prostředníka podle tohoto
   zákona ode dne, kdy bude zapsán do seznamu prostředníků.

   § 101d

   Změny zapsaných údajů

   Prostředník   nebo   hostující   prostředník  oznámí  ministerstvu  bez
   zbytečného odkladu změny údajů uvedených v § 101a odst. 3. Ministerstvo
   zapíše oznámené změny do seznamu prostředníků.

   § 101e

   Zrušení rozhodnutí o zápisu a vyškrtnutí ze seznamu prostředníků

   (1)  Ministerstvo  zruší  rozhodnutí  o  zápisu prostředníka do seznamu
   prostředníků  a  vyškrtne jej z tohoto seznamu nebo vyškrtne ze seznamu
   hostujícího   prostředníka,   jestliže   prostředník   nebo   hostující
   prostředník

   a) zemřel nebo byl prohlášen za mrtvého,

   b) byl omezen ve svéprávnosti,

   c) požádal o zrušení zápisu do seznamu prostředníků,

   d)  opakovaně  v průběhu posledních 2 let nebo závažným způsobem i přes
   písemné   upozornění   ministerstva   porušil  povinnosti  prostředníka
   stanovené zákonem, nebo

   e) přestane splňovat podmínku bezúhonnosti.

   (2)   Ministerstvo   vyškrtne   hostujícího   prostředníka  ze  seznamu
   prostředníků,   jestliže   podle  právních  předpisů  státu,  jehož  je
   příslušníkem,  zaniklo  jeho oprávnění vykonávat činnost srovnatelnou s
   činností prostředníka.

   (3)  Prostředník nebo hostující prostředník ministerstvu písemně oznámí
   skutečnosti,  které  jsou  důvodem  pro  zrušení rozhodnutí o zápisu do
   seznamu  prostředníků  nebo  pro  vyškrtnutí  z  tohoto  seznamu,  a to
   nejpozději do 15 dnů ode dne, kdy se o nich dozvěděl.

   § 101f

   Postup při využití prostředníka

   (1)   Žádost   o   zprostředkování   podle   §  101  předkládá  písemně
   prostředníkovi nebo hostujícímu prostředníkovi kterýkoli z účastníků. V
   žádosti  uvede  dosavadní  stav  jednání  a  připojí svůj návrh a sdělí
   stanovisko  ostatních účastníků. Prostředník nebo hostující prostředník
   je  povinen  odmítnout  zprostředkování,  jestliže  se zřetelem na jeho
   poměr  k  věci,  k  účastníkům nebo k jejich zástupcům lze pochybovat o
   jeho nepodjatosti.

   (2)  Nedohodnou-li  se účastníci na osobě prostředníka nebo hostujícího
   prostředníka, určí prostředníka nebo hostujícího prostředníka na žádost
   účastníka ministerstvo.

   (3)  Nevyjádří-li  žádný z účastníků do tří měsíců od předložení návrhu
   dohody připravené prostředníkem nebo hostujícím prostředníkem výhrady k
   tomuto návrhu, má se za to, že jej účastníci přijali.

   (4)   Nedohodnou-li   se  účastníci  s  prostředníkem  nebo  hostujícím
   prostředníkem  na  výši  jeho  odměny,  má  prostředník  nebo hostující
   prostředník   nárok   na  odměnu  ve  výši  průměrné  mzdy  v  národním
   hospodářství.

   (5) Pro zprostředkování se použijí § 4 odst. 2, § 5 až 9, § 10 odst. 1,
   2 a 4 a § 12 zákona o mediaci^21) obdobně.

   § 101g

   Vyřizování stížností kolektivním správcem

   (1)  Stanovy  upraví  postup pro vyřizování písemných stížností členů a
   dalších  nositelů  práv,  jakož  i kolektivních správců, a to zejména v
   souvislosti  s pověřením k výkonu kolektivní správy, ukončením takového
   pověření,  ukončením  smlouvy o výkonu kolektivní správy nebo s odnětím
   správy   jen  některých  práv,  podmínkami  členství,  vybíráním  odměn
   příslušejících  nositelům práv, srážkami a rozdělováním příjmů z výkonu
   práv.

   (2)  Kolektivní  správce  vyřídí stížnosti uvedené v odstavci 1 písemně
   bez zbytečného odkladu. Pokud stížnost zamítne, uvede pro to důvody.

   Díl 5

   Dohled nad kolektivními správci

   § 102

   nadpis vypuštěn

   (1)  Ministerstvo  vykonává  dohled  nad  výkonem  kolektivní  správy a
   dodržováním povinností kolektivních správců podle tohoto zákona.

   (2)  Ministerstvo  je při výkonu dohledu podle odstavce 1, kromě výkonu
   obecných kontrolních pravomocí podle kontrolního řádu^26), oprávněno

   a) účastnit se jednání nejvyššího orgánu kolektivního správce,

   b)  ukládat  při  zjištění porušení tohoto zákona povinnost k nápravě a
   stanovit k jejímu splnění přiměřenou lhůtu.

   (3)   Dohledem   ministerstva  není  dotčen  dozor  Úřadu  pro  ochranu
   hospodářské  soutěže  podle  zákona o ochraně hospodářské soutěže^27) v
   rozsahu, v jakém se na jednání nevztahuje autorský zákon.

   § 102a

   Přeshraniční spolupráce orgánů dohledu

   (1)  Ministerstvo  je  oprávněno  požádat  příslušný  orgán dohledu nad
   výkonem  kolektivní  správy  jiného  členského státu Evropské unie nebo
   některého  ze  států  tvořících  Evropský hospodářský prostor (dále jen
   "orgán  dohledu")  o  poskytnutí  veškerých  informací  souvisejících s
   činností   kolektivního   správce   se   sídlem  v  České  republice  a
   vykonávajícím  kolektivní  správu  na  území  takového jiného členského
   státu   Evropské  unie  nebo  některého  ze  států  tvořících  Evropský
   hospodářský prostor.

   (2)  Ministerstvo  poskytne  bez  zbytečného odkladu příslušnému orgánu
   dohledu  na  jeho  odůvodněnou  žádost  informace  týkající se činnosti
   kolektivního  správce  se  sídlem  v jiném členském státě Evropské unie
   nebo  v některém ze států tvořících Evropský hospodářský prostor, je-li
   tato činnost vykonávána na území České republiky.

   (3) Domnívá-li se ministerstvo, že kolektivní správce se sídlem v jiném
   členském  státě  Evropské  unie  nebo  v  některém  ze  států tvořících
   Evropský  hospodářský  prostor  vykonávající kolektivní správu na území
   České  republiky  nedodržuje právní předpisy daného státu, je oprávněno
   předat veškeré relevantní údaje příslušnému orgánu dohledu daného státu
   a požádat, aby v rámci svých pravomocí přijal vhodná opatření.

   (4)  Ministerstvo  odpoví  ve lhůtě 3 měsíců na žádost orgánu dohledu o
   přijetí  vhodných opatření týkajících se kolektivního správce, o kterém
   má  orgán dohledu důvodně za to, že porušuje povinnosti stanovené tímto
   zákonem, a jde o kolektivního správce, který má sídlo v České republice
   a  vykonává  kolektivní  správu  na  území  příslušného členského státu
   Evropské unie nebo státu tvořícího Evropský hospodářský prostor.

   Díl 6

   Poskytování  oprávnění  k  výkonu  práv  k užití osiřelých děl a jiných
   osiřelých předmětů ochrany

   § 103

   nadpis vypuštěn

   (1)   Kolektivní  správce  na  základě  uděleného  oprávnění  k  výkonu
   kolektivní  správy  k  dílům nebo druhům děl vykonává kolektivní správu
   pro nositele práv k osiřelému dílu vlastním jménem a na jeho účet i při
   výkonu  těch  majetkových  práv,  která nejsou právy povinně kolektivně
   spravovanými  ani  právy  spravovanými  v  rámci  rozšířené  kolektivní
   správy. Při výkonu kolektivní správy pro nositele práv k osiřelému dílu
   se  má za to, že nositel práv k osiřelému dílu svolil k jeho zveřejnění
   a k tomu, aby osiřelé dílo bylo uváděno na veřejnost bez uvedení autora
   osiřelého díla, není-li určen.

   (2)  Vykonává-li  kolektivní správu k témuž druhu děl více kolektivních
   správců  a nedohodnou-li se tito kolektivní správci písemně jinak ani s
   využitím  postupu  podle  § 101, určí ministerstvo rozhodnutím, který z
   takových  kolektivních  správců  bude  vykonávat  kolektivní správu pro
   nositele  práv  k  takovému  druhu osiřelých děl. Při rozhodování podle
   věty první ministerstvo přihlédne zejména k tomu, jaká práva kolektivní
   správce  spravuje  na  základě  uděleného oprávnění k výkonu kolektivní
   správy  a  zda  splňuje  předpoklady  pro řádné zajištění postupů podle
   odstavců 1, 3 a 4.

   (3) Licenční smlouvu o užití osiřelého díla uzavře příslušný kolektivní
   správce  s  uživatelem,  který prokáže, že ani po důsledném vyhledávání
   nebyl určen nebo nalezen nositel práv k tomuto dílu. Touto smlouvou lze
   poskytnout  oprávnění  k  výkonu  práva užít osiřelé dílo pouze na dobu
   nepřesahující 5 let a pouze pro území České republiky. Tuto smlouvu lze
   uzavřít i opakovaně.

   (4)  Odměny a případné příjmy z vydání bezdůvodného obohacení vybrané v
   souvislosti  s  užitím  osiřelého  díla vede kolektivní správce ve svém
   účetnictví odděleně po dobu 3 let od jejich výběru. Dojde-li během této
   doby  k  ukončení  statusu  příslušného  osiřelého  díla, je kolektivní
   správce povinen tyto odměny a příjmy vyplatit nositeli práv.

   (5)  Odměny  a  příjmy  uvedené  v odstavci 3, které nebylo možno podle
   tohoto  ustanovení  vyplatit, se uplynutím uvedené doby stávají příjmem
   Státního  fondu  kultury  České  republiky,  a pokud jde o osiřelá díla
   audiovizuální  a  audiovizuálně  užitá,  Státního fondu kinematografie;
   kolektivní  správce je povinen tyto finanční prostředky ve lhůtě 15 dnů
   od  uplynutí  doby  uvedené  v  odstavci  4  odvést na účet příslušného
   státního fondu.

   (6)  Určení  nebo  nalezení nositele práv k osiřelému dílu nemá vliv na
   platnost smlouvy uzavřené podle odstavce 3.

   (7)  Pro  výkon kolektivní správy pro nositele práv k osiřelému dílu se
   použije hlava IV přiměřeně.

   (8)  Odstavce  1  až  7  se  nepoužijí  pro  počítačové  programy.  Pro
   zaznamenané umělecké výkony, zvukové záznamy a zvukově obrazové záznamy
   se odstavce 1 až 7 použijí obdobně.

   Díl 7

   Nezávislý správce práv

   § 104

   nadpis vypuštěn

   Nezávislým  správcem  práv je právnická osoba, jejíž hlavní činností je
   podnikání  nebo  jiná  výdělečná  činnost,  která je na základě smlouvy
   oprávněna spravovat autorská práva nebo práva s nimi související jménem
   více  než jednoho nositele práv k jejich společnému prospěchu jako její
   jediný nebo hlavní účel své činnosti a ve které nemají majetkovou účast
   ani ji neovládají nositelé práv, jejichž práva spravuje.

   § 104a

   Ustanovení  §  97b, § 98 odst. 2, § 98a, § 99f odst. 1 písm. a) až c) a
   f) až h), § 99j, § 102 a § 102a se použijí pro nezávislého správce práv
   obdobně.

   § 104b

   Seznam nezávislých správců práv

   (1) Ministerstvo vede seznam nezávislých správců práv.

   (2)  Právnická osoba, která hodlá vykonávat činnost nezávislého správce
   práv,  je  povinna  přihlásit  se  k  evidenci  a  k tomu účelu doručit
   ministerstvu  nejpozději  30  dnů  před zahájením této činnosti písemné
   oznámení,  které  musí  obsahovat obecné náležitosti stanovené správním
   řádem a dále

   a) jméno a adresu bydliště nebo sídla každého člena statutárního orgánu
   spolu s uvedením způsobu, jakým tento orgán právnickou osobu zastupuje,
   nejde-li tyto údaje získat z informačních systémů veřejné správy,

   b) vymezení práv, která mají být nezávislým správcem práv spravována,

   c)  vymezení  předmětů  práv  podle  písmene  b)  a pokud jde o díla, i
   vymezení jejich druhu.

   (3)  Ministerstvo  zapíše  osobu  uvedenou  v  odstavci  1  do  seznamu
   nezávislých  správců  práv  a  do  15  dnů  ode  dne  doručení oznámení
   stanovených  údajů  sdělí osobě, která toto oznámení učinila, přidělené
   evidenční číslo.

   (4)  Nezávislý  správce  práv  je  povinen  do  15 dnů ode dne obdržení
   informace o přiděleném evidenčním čísle podle odstavce 3 písemně sdělit
   kolektivnímu  správci,  který  vykonává kolektivní správu týchž práv ve
   vztahu  k  témuž předmětu ochrany, a jde-li o dílo, k témuž druhu díla,
   pro  které  nositele  práv  a pro které předměty ochrany bude spravovat
   svěřená  práva.  Toto  sdělení  je po doručení příslušnému kolektivnímu
   správci  považováno  za  projev vůle všech nositelů práv, jejichž práva
   nezávislý správce práv spravuje, vyloučit účinky hromadné smlouvy podle
   § 97e.

   (5)  Nezávislý  správce  práv  je  povinen ministerstvu písemně oznámit
   změnu  evidovaných  údajů,  přerušení  nebo  ukončení  výkonu  činnosti
   nezávislého  správce  práv  nejpozději  do 15 dnů ode dne, kdy došlo ke
   změně  evidovaných  údajů,  k  přerušení  nebo ukončení výkonu činnosti
   nezávislého správce práv.

   (6)  Každý  má  právo  nahlížet  do  seznamu nezávislých správců práv a
   pořizovat si z něj výpisy nebo opisy.

   HLAVA V

   SOUBĚH OCHRANY

   § 105

   Právo  autorské není dotčeno právy souvisejícími s právem autorským ani
   právem pořizovatele databáze k jím pořízené databázi. Ochrana děl podle
   práva  autorského  nevylučuje  ochranu  stanovenou  zvláštními právními
   předpisy.

   HLAVA VI

   SPRÁVNÍ DELIKTY

   § 105a

   Přestupky

   (1) Fyzická osoba se dopustí přestupku tím, že

   a)  neoprávněně užije autorské dílo, umělecký výkon, zvukový či zvukově
   obrazový záznam, rozhlasové nebo televizní vysílání nebo databázi,

   b)  neoprávněně  zasahuje  do práva autorského způsobem uvedeným v § 43
   odst. 1 nebo 2 anebo v § 44 odst. 1, nebo

   c)  jako obchodník, který se účastní prodeje originálu díla uměleckého,
   nesplní oznamovací povinnost podle § 24 odst. 6.

   (2) Za přestupek podle odstavce 1 písm. a) lze uložit pokutu do 150 000
   Kč  a  za přestupek podle odstavce 1 písm. b) nebo c) pokutu do 100 000
   Kč.

   § 105b

   Správní delikty právnických a podnikajících fyzických osob

   (1)  Právnická  nebo  podnikající  fyzická  osoba  se dopustí správního
   deliktu tím, že

   a)  neoprávněně užije autorské dílo, umělecký výkon, zvukový či zvukově
   obrazový záznam, rozhlasové nebo televizní vysílání nebo databázi,

   b)  neoprávněně  zasahuje  do práva autorského způsobem uvedeným v § 43
   odst. 1 nebo 2 anebo v § 44 odst. 1,

   c)  jako obchodník, který se účastní prodeje originálu díla uměleckého,
   nesplní oznamovací povinnost podle § 24 odst. 6,

   d)  vykonává  kolektivní správu, aniž jí bylo uděleno oprávnění podle §
   96a,

   e) neoznámí ministerstvu skutečnosti podle § 101f odst. 2, nebo

   f)   se  jako  osoba,  která  hodlá  vykonávat  nebo  vykonává  činnost
   nezávislého správce práv, nepřihlásí k evidenci podle § 104b odst. 2.

   (2)  Za správní delikt podle odstavce 1 písm. d) se uloží pokuta do 500
   000  Kč,  za správní delikt podle odstavce 1 písm. a) nebo f) pokuta do
   150  000 Kč, za správní delikt podle odstavce 1 písm. b) nebo c) pokuta
   do  100  000 Kč a za správní delikt podle odstavce 1 písm. e) pokuta do
   50 000 Kč.

   § 105ba

   Správní delikty kolektivních správců

   (1) Kolektivní správce se dopustí správního deliktu tím, že

   a) nesplní některou z povinností vůči nositelům práv podle § 97a,

   b)  nesplní informační povinnost podle § 97b, 99f, 99h, 99i, 99j nebo §
   100d,

   c) nepověří společného zástupce podle § 97h odst. 2,

   d) nedodrží postup při uzavírání smlouvy s uživatelem podle § 98,

   e) nedodrží postup pro sjednávání sazebníku podle § 98f,

   f)  nesplní  některou z povinností při správě příjmů z výkonu práv nebo
   příjmů z investování příjmů z výkonu práv podle § 99 až 99e,

   g) nevyhotoví výroční zprávu podle § 99g odst. 1,

   h)  v  rozporu s § 99g odst. 2 nezajistí, aby výroční zpráva obsahovala
   požadované informace,

   i) v rozporu s § 99g odst. 3 nezajistí, aby výroční zpráva byla ověřena
   auditorem,

   j)  v  rozporu  s  §  99g  odst.  4 nezajistí uveřejnění výroční zprávy
   stanoveným způsobem po stanovenou dobu,

   k)  v  rozporu  s  § 100c odst. 1 odmítne uzavřít smlouvu o poskytování
   licencí,

   l)  nesplní  některou  z povinností při poskytování informací o užití a
   fakturaci podle § 100e,

   m) nerozdělí příjmy z výkonu práv podle § 100f odst. 1,

   n) nesplní ve stanovené lhůtě povinnost uloženou rozhodnutím o opatření
   k nápravě vydaným podle § 102 odst. 2 písm. b), nebo

   o) vykonává kolektivní správu v rozporu s uděleným oprávněním.

   (2) Za správní delikt podle odstavce 1 se uloží pokuta do

   a) 100 000 Kč, jde-li o správní delikt podle písmene b) nebo g) až j),

   b) 250 000 Kč, jde-li o správní delikt podle písmene c) až e), k) až m)
   nebo o),

   c) 500 000 Kč, jde-li o správní delikt podle písmene a), f) nebo n).

   § 105bb

   Správní delikty nezávislých správců práv

   (1) Nezávislý správce práv se dopustí správního deliktu tím, že

   a) nesplní oznamovací povinnost podle § 104b odst. 4 a 5,

   b)  nesplní  informační  povinnost podle § 97b, 99f odst. 1 písm. a) až
   c), f) až h) nebo § 99j, nebo

   c) nesplní ve stanovené lhůtě povinnost uloženou rozhodnutím o opatření
   k nápravě vydaným podle § 102 odst. 2 písm. b).

   (2) Za správní delikt podle odstavce 1 písm. a) nebo b) se uloží pokuta
   do  100  000 Kč a za správní delikt podle odstavce 1 písm. c) pokuta do
   500 000 Kč.

   § 105c

   Společná ustanovení ke správním deliktům

   (1)  Právnická osoba za správní delikt neodpovídá, jestliže prokáže, že
   vynaložila  veškeré  úsilí,  které  bylo  možno požadovat, aby porušení
   právní povinnosti zabránila.

   (2)  Při  určení  výměry  pokuty  se  přihlédne  k závažnosti správního
   deliktu,  zejména  ke  způsobu  jeho  spáchání  a  jeho  následkům  a k
   okolnostem, za nichž byl spáchán.

   (3)  Odpovědnost  právnické  osoby  za  správní delikt zaniká, jestliže
   správní  orgán  o  něm nezahájil řízení do 1 roku ode dne, kdy se o něm
   dozvěděl, nejpozději však do 3 let ode dne, kdy byl spáchán.

   (4) Správní delikty podle tohoto zákona projednává

   a) v přenesené působnosti v prvním stupni obecní úřad obce s rozšířenou
   působností, v jehož územním obvodu byl správní delikt spáchán, jde-li o
   správní delikty podle § 105a odst. 1 a § 105b odst. 1 písm. a) až c),

   b) ministerstvo, jde-li o správní delikty podle § 105b odst. 1 písm. d)
   až f), § 105ba odst. 1 a § 105bb odst. 1.

   (5)  Na  odpovědnost  za  jednání,  k němuž došlo při podnikání fyzické
   osoby  nebo  v přímé souvislosti s ním, se vztahují ustanovení zákona o
   odpovědnosti a postihu právnické osoby.

   (6)  Pokuty  vybírá  a  vymáhá  orgán,  který je uložil. Pokuty uložené
   ministerstvem jsou příjmem Státního fondu kultury České republiky.

   § 105d

   Ministerstvo  uveřejní  na  svých  internetových  stránkách  rozhodnutí
   vydané podle § 102 odst. 2 písm. b), § 105b odst. 1 písm. f), § 105ba a
   § 105bb do 1 měsíce po nabytí právní moci a ponechá je takto uveřejněné
   po  dobu  3  let.  Obsahem  uveřejněného  rozhodnutí  nesmějí být údaje
   identifikující jinou osobu než pachatele.

   HLAVA VII

   USTANOVENÍ PŘECHODNÁ A ZÁVĚREČNÁ

   § 106

   Ustanovení přechodná

   (1)  Tímto  zákonem se řídí právní vztahy, které vznikly ode dne nabytí
   jeho  účinnosti.  Právní  vztahy  vzniklé  přede  dnem nabytí účinnosti
   tohoto  zákona  a  práva  a  povinnosti z nich vzniklé, jakož i práva z
   odpovědnosti  za  porušení smluv uzavřených přede dnem nabytí účinnosti
   tohoto zákona se řídí dosavadními předpisy.

   (2)  Podle dosavadních předpisů se posuzují všechny lhůty, které začaly
   běžet  přede  dnem  nabytí  účinnosti  tohoto zákona, jakož i lhůty pro
   uplatnění práva, které se podle odstavce 1 řídí dosavadními předpisy, i
   když začnou běžet po nabytí účinnosti tohoto zákona.

   (3)  Doba  trvání  majetkových  práv  se  řídí  tímto  zákonem i tehdy,
   začala-li  běžet  před  jeho  nabytím  účinnosti. Pokud již doba trvání
   těchto  práv  před  nabytím  účinnosti  tohoto  zákona uplynula a podle
   tohoto zákona by ještě trvala, ke dni nabytí účinnosti tohoto zákona se
   obnovuje na dobu zbývající. Rozmnoženiny předmětů ochrany, ke kterým se
   doba  trvání majetkových práv obnovuje, oprávněně pořízené před nabytím
   účinnosti  tohoto  zákona  lze  však  volně  rozšiřovat ještě 2 roky po
   nabytí jeho účinnosti.

   (4)  Podle tohoto zákona jsou chráněny i předměty ochrany, které nebyly
   podle  dosavadních  předpisů chráněny [§ 1 písm. b) body 3, 5 a 6 a § 2
   odst.  2]  nebo jejichž obsah ochrany byl jiný než podle tohoto zákona.
   Za  výrobce  českého  zvukově  obrazového  záznamu audiovizuálního díla
   zveřejněného  v  době od 1. 1. 1950 do 31. 12. 1964 se považuje Národní
   filmový    archiv.^9)    Za    výrobce   zvukově   obrazového   záznamu
   audiovizuálních  děl zveřejněných v době od 1. 1. 1965 do 31. 12. 1991,
   k  nimž  podle zvláštních právních předpisů^10) vykonává práva autorská
   Státní fond kinematografie, se považuje tento fond.

   (5)  Ustanovením  odstavce  4  není dotčeno právo hospodaření Národního
   filmového archivu k originálnímu nosiči záznamu audiovizuálního díla.

   (6)  Ustanovení  odstavce 4 věty prvé se použije přiměřeně, pokud jde o
   databáze podle § 88, avšak pouze byly-li zhotoveny nejdříve 15 let před
   účinností tohoto zákona.

   (7)  Oprávnění  k  výkonu  hromadné  správy  udělená  podle dosavadních
   předpisů  se  považují  za  oprávnění  ke  kolektivní správě práv podle
   tohoto  zákona.  Obsah  a rozsah těchto oprávnění uvede ministerstvo do
   souladu  s  tímto  zákonem a vydá příslušným osobám do 90 dnů od nabytí
   účinnosti tohoto zákona oprávnění nová.

   (8)  Správní  řízení  zahájená  před  účinností tohoto zákona se ukončí
   podle tohoto zákona.

   § 107

   Ustanovení závěrečná

   (1)  Ustanovení  tohoto  zákona  se  vztahují na díla autorů a umělecké
   výkony výkonných umělců, kteří jsou státními občany České republiky, ať
   byly vytvořeny nebo zveřejněny kdekoli.

   (2)  Na  díla  a umělecké výkony cizích státních příslušníků a osob bez
   státní   příslušnosti   vztahují  se  ustanovení  tohoto  zákona  podle
   mezinárodních  smluv,  jimiž  je  Česká  republika  vázána a které byly
   vyhlášeny  ve  Sbírce  zákonů  České  republiky,  a není-li jich, je-li
   zaručena vzájemnost.

   (3)  Není-li  splněna žádná z podmínek uvedených v odstavci 2, vztahuje
   se  tento  zákon na díla autorů a výkony výkonných umělců, kteří nejsou
   státními  občany  České  republiky,  byla-li  poprvé  v České republice
   zveřejněna, anebo má-li zde autor či výkonný umělec bydliště.

   (4) Trvání práva u děl cizích státních příslušníků nemůže být delší než
   ve státu původu díla.^11)

   (5)  Ustanovení  tohoto  zákona  se vztahují na zvukové záznamy výrobců
   zvukových  záznamů,  kteří  mají na území České republiky bydliště nebo
   sídlo;  na  zvukové  záznamy  zahraničních výrobců zvukových záznamů se
   vztahují za přiměřeného použití ustanovení odstavců 2 a 3.

   (6)  Na  zvukově  obrazové  záznamy,  rozhlasové  a televizní vysílání,
   zveřejněná  volná  díla  podle  §  28 odst. 2, díla vydaná nakladatelem
   podle § 87 a databáze podle § 88 platí ustanovení odstavce 5 obdobně.

   ČÁST DRUHÁ

   Změna zákona o oceňování majetku

   § 108

   Zákon  č.  151/1997 Sb., o oceňování majetku a o změně některých zákonů
   (zákon o oceňování majetku), se mění takto:

   1.  V  nadpisu  §  17 se za slovo "poznatků" vkládá čárka a doplňují se
   slova  "některých  majetkových  práv souvisejících s právem autorským a
   práv pořizovatele databáze".

   2.  V  § 17 odst. 1 se za slovo "(know-how)" vkládá čárka a vkládají se
   slova  včetně  poznámky  pod čarou č. 17a) "majetková práva, která jsou
   obsahem   práv  souvisejících  s  právem  autorským,  s  výjimkou  práv
   výkonných umělců, a majetková práva pořizovatele databáze,^17a)

   17a)  Zákon č. 121/2000 Sb., o právu autorském, o právech souvisejících
   s právem autorským a o změně některých zákonů (autorský zákon).".

   3.  V § 17 odst. 3 písm. a) se na konci za slovy "písmene b)," doplňují
   slova "c) nebo d),".

   4.  V  §  17  odst.  3 se na konci tečka nahrazuje čárkou a doplňují se
   písmena c) a d), která znějí:

   "c)  činí  u  příslušných  práv souvisejících s právem autorským takový
   počet  let,  který  zbývá  do  ukončení padesátileté doby trvání těchto
   práv, v případě, že nelze zjistit počet let podle písmene a), a

   d)  činí  u práv pořizovatele databáze takový počet let, který zbývá do
   ukončení  patnáctileté  doby  trvání  těchto  práv, v případě, že nelze
   zjistit počet let podle písmene a).".

   5. V § 17 se doplňuje odstavec 5, který zní:

   "(5)  Majetková  práva  autorská  a  majetková  práva  výkonných umělců
   jakožto práva nepřevoditelná se neoceňují.".

   ČÁST TŘETÍ

   zrušena

   § 109

   zrušen

   ČÁST ČTVRTÁ

   Změna zákona o přestupcích

   § 110

   Zákon  č. 200/1990 Sb., o přestupcích, ve znění zákona č. 337/1992 Sb.,
   zákona  č. 344/1992 Sb., zákona č. 359/1992 Sb., zákona č. 67/1993 Sb.,
   zákona  č. 290/1993 Sb., zákona č. 134/1994 Sb., zákona č. 82/1995 Sb.,
   zákona č. 237/1995 Sb., zákona č. 279/1995 Sb., zákona č. 289/1995 Sb.,
   zákona  č. 112/1998 Sb., zákona č. 168/1999 Sb., zákona č. 360/1999 Sb.
   a zákona č. 29/2000 Sb., se mění takto:

   1. V § 32 odst. 1 písmeno a) zní:

   "a) neoprávněně užije autorské dílo, umělecký výkon, zvukový či zvukově
   obrazový záznam, rozhlasové nebo televizní vysílání nebo databázi,".

   2. V § 32 odstavec 2 zní:

   "(2) Za přestupek podle odstavce 1 písm. a) lze uložit pokutu do 15 000
   Kč.  Za přestupek podle odstavce 1 písm. b) a c) lze uložit pokutu do 5
   000 Kč.".

   ČÁST PÁTÁ

   Změna živnostenského zákona

   § 111

   V  §  3  odst.  1  zákona  č.  455/1991  Sb., o živnostenském podnikání
   (živnostenský  zákon),  ve  znění  zákona  č.  591/1992  Sb., zákona č.
   600/1992 Sb., zákona č. 273/1993 Sb., zákona č. 303/1993 Sb., zákona č.
   200/1994  Sb.,  zákona č. 237/1995 Sb., zákona č. 286/1995 Sb. a zákona
   č.  356/1999 Sb., písmena b) a c) včetně poznámek pod čarou č. 2) a 2a)
   znějí:

   "b)  využívání  výsledků duševní tvůrčí činnosti, chráněných zvláštními
   zákony, jejich původci nebo autory,^2)

   c)  výkon  kolektivní  správy  práva  autorského a práv souvisejících s
   právem autorským podle zvláštního právního předpisu,^2a)

   2)  Zákon  č.  527/1990  Sb.,  o  vynálezech,  průmyslových  vzorech  a
   zlepšovacích návrzích, ve znění zákona č. 519/1991 Sb.

   Zákon  č.  121/2000  Sb.,  o právu autorském, o právech souvisejících s
   právem  autorským a o změně některých zákonů (autorský zákon). Zákon č.
   529/1991  Sb.,  o  ochraně  topografií  polovodičových  prvků, ve znění
   zákona  č.  116/2000  Sb. Zákon č. 478/1992 Sb., o užitných vzorech, ve
   znění zákona č. 116/2000 Sb.

   2a) Zákon č. 121/2000 Sb.".

   ČÁST ŠESTÁ

   Změna zákona o daních z příjmů

   § 112

   V  §  4  odst.  1  zákona  č. 586/1992 Sb., o daních z příjmů, ve znění
   zákona  č. 96/1993 Sb., zákona č. 157/1993 Sb., zákona č. 196/1993 Sb.,
   zákona č. 323/1993 Sb., zákona č. 259/1994 Sb., zákona č. 118/1995 Sb.,
   zákona č. 149/1995 Sb., zákona č. 316/1996 Sb., zákona č. 209/1997 Sb.,
   zákona č. 210/1997 Sb., zákona č. 111/1998 Sb., zákona č. 149/1998 Sb.,
   zákona  č. 168/1998 Sb., zákona č. 333/1998 Sb., zákona č. 63/1999 Sb.,
   zákona  č. 144/1999 Sb., zákona č. 225/1999 Sb., nálezu Ústavního soudu
   č.  3/2000  Sb.  a  zákona  č.  103/2000  Sb., se za písmenem zd) tečka
   nahrazuje  čárkou  a doplňuje se písmeno ze), které včetně poznámky pod
   čarou č. 64a) zní:

   "ze)  příjmy  plynoucí ve formě povinného výtisku na základě zvláštního
   právního  předpisu^64a)  a  ve  formě  autorské  rozmnoženiny,  v počtu
   obvyklém, přijaté v souvislosti s užitím předmětu práva autorského nebo
   práv souvisejících s právem autorským.

   64a)  Zákon  č.  37/1995  Sb.,  o  neperiodických publikacích. Zákon č.
   53/1959  Sb., o jednotné soustavě knihoven, ve znění zákona č. 425/1990
   Sb.

   Zákon  č.  121/2000  Sb.,  o právu autorském, o právech souvisejících s
   právem autorským a o změně některých zákonů (autorský zákon).".

   ČÁST SEDMÁ

   zrušena

   § 113

   zrušen

   ČÁST OSMÁ

   Změna  zákona o hromadné správě autorských práv a práv autorskému právu
   příbuzných

   § 114

   V  zákoně  č.  237/1995  Sb.,  o hromadné správě autorských práv a práv
   autorskému  právu  příbuzných a o změně a doplnění některých zákonů, se
   část I zrušuje.

   ČÁST DEVÁTÁ

   zrušena

   § 115

   zrušen

   ČÁST DESÁTÁ

   Změna zákona o provozování rozhlasového a televizního vysílání

   § 116

   V  zákoně  č.  468/1991  Sb.,  o provozování rozhlasového a televizního
   vysílání,  ve  znění  zákona  č.  597/1992  Sb., zákona č. 36/1993 Sb.,
   zákona  č. 253/1994 Sb., zákona č. 40/1995 Sb., zákona č. 237/1995 Sb.,
   zákona č. 301/1995 Sb., zákona č. 135/1997 Sb. a zákona č. 46/2000 Sb.,
   se § 26 zrušuje.

   ČÁST JEDENÁCTÁ

   ZRUŠOVACÍ USTANOVENÍ

   § 117

   Zrušují se:

   1.  Zákon  č. 35/1965 Sb., o dílech literárních, vědeckých a uměleckých
   (autorský zákon).

   2.  Zákon  č.  89/1990  Sb., kterým se mění a doplňuje zákon č. 35/1965
   Sb., o dílech literárních, vědeckých a uměleckých (autorský zákon).

   3.  Zákon  č.  86/1996  Sb., kterým se mění a doplňuje zákon č. 35/1965
   Sb.,  o dílech literárních, vědeckých a uměleckých (autorský zákon), ve
   znění zákona č. 89/1990 Sb., zákona č. 468/1991 Sb., zákona č. 318/1993
   Sb. a zákona č. 237/1995 Sb.

   ČÁST DVANÁCTÁ

   ÚČINNOST

   § 118

   Tento zákon nabývá účinnosti dnem 1. prosince 2000.

   Klaus v. r.

   Havel v. r.

   Zeman v. r.

   Příloha 1

   Sazebník  odměn  při  opětném  prodeji  originálu  díla  uměleckého,  v
   souvislosti  s  rozmnožováním díla pro osobní potřebu a v souvislosti s
   půjčováním děl

   1. Osoby uvedené v § 24 odst. 6 jsou povinny odvádět odměnu při opětném
   prodeji  originálu díla uměleckého na území České republiky příslušnému
   kolektivnímu  správci, jemuž bylo uděleno oprávnění k výkonu kolektivní
   správy v rozsahu zahrnujícím vybírání odměn od těchto osob. Odměna činí

a) 4 % z části kupní ceny do                           50 000 EUR,

b) 3 % z části kupní ceny nad        50 000 EUR do     200 000 EUR,

c) 1 % z části kupní ceny nad        200 000 EUR do    350 000 EUR,

d) 0,5 % z části kupní ceny nad      350 000 EUR do    500 000 EUR,

e) 0,25 % z části kupní ceny nad     500 000 EUR.

   Celková částka odměny však nesmí přesáhnout 12 500 EUR.

   2.  Osoby  uvedené  v  § 25 odst. 2 písm. a), popřípadě písm. d), které
   mají  sídlo  nebo  trvalý  pobyt,  popřípadě  pobyt  alespoň  183 dnů v
   příslušném kalendářním roce, a to souvisle nebo v několika obdobích, na
   území  České  republiky,  jsou  povinny  odvádět  odměny  dvakrát ročně
   příslušnému  kolektivnímu  správci,  jemuž  bylo  podle  tohoto  zákona
   uděleno  oprávnění  k  výkonu  kolektivní  správy v rozsahu zahrnujícím
   vybírání odměn od těchto osob.

   3.  Jednorázové  odměny  příslušející  při dovozu nebo přijetí nebo při
   prvním  prodeji  přístrojů k zhotovování rozmnoženin záznamů činí 3 % z
   prodejní ceny prodaných přístrojů, ať tyto přístroje umožňují nahrávání
   jenom  zvuku  nebo  jenom obrazu nebo společně zvuku i obrazu nebo jiný
   záznam.   U   rozhlasových  a  televizních  přijímačů,  které  umožňují
   zhotovení záznamu vysílání, činí odměna 1,5 % z prodejní ceny prodaných
   přijímačů.

   4.  Osoby  uvedené  v  § 25 odst. 2 písm. b), popřípadě písm. d), které
   mají  sídlo  nebo  trvalý  pobyt,  popřípadě  pobyt  alespoň  183 dnů v
   příslušném kalendářním roce, a to souvisle nebo v několika obdobích, na
   území  České  republiky,  jsou  povinny  odvádět  odměny  dvakrát ročně
   příslušnému  kolektivnímu  správci,  jemuž  bylo  podle  tohoto  zákona
   uděleno  oprávnění  k  výkonu  kolektivní  správy v rozsahu zahrnujícím
   vybírání odměn od těchto osob.

   5.  Osoby  uvedené  v § 25 odst. 2 písm. e) jsou povinny odvádět odměnu
   příslušející  podle  § 25 odst. 5 jednou ročně příslušnému kolektivnímu
   správci,  jemuž  bylo  podle  tohoto  zákona uděleno oprávnění k výkonu
   kolektivní správy v rozsahu zahrnujícím vybírání odměn od těchto osob.

   6. Odměna činí za jednu tiskovou rozmnoženinu díla

a) černobílou    0,20 Kč za stránku,

b) barevnou      0,40 Kč za stránku.

   7.  Pravděpodobný  počet  zhotovených  tiskových rozmnoženin děl činí u
   poskytovatelů rozmnožovacích služeb

   a)  v  prostorách  knihoven,  muzeí,  galerií, školských a vzdělávacích
   zařízení  70  %  z  celkového  počtu  tiskových rozmnoženin zhotovených
   poskytovatelem rozmnožovacích služeb za úplatu,

   b)  v prostorách archivů, státních úřadů a úřadů územních samosprávných
   celků  a v prostorách jiných poskytovatelů rozmnožovacích služeb 20 % z
   celkového   počtu   tiskových  rozmnoženin  zhotovených  poskytovatelem
   rozmnožovacích služeb za úplatu.

   8.  Osoby  uvedené  v  § 25 odst. 2 písm. c), popřípadě písm. d), které
   mají sídlo nebo místo podnikání, místo trvalého pobytu, popřípadě pobyt
   alespoň  183  dnů  v  příslušném kalendářním roce, a to souvisle nebo v
   několika  obdobích,  na  území  České  republiky,  jsou povinny odvádět
   odměny dvakrát ročně příslušnému kolektivnímu správci, jemuž bylo podle
   tohoto  zákona  uděleno  oprávnění k výkonu kolektivní správy v rozsahu
   zahrnujícím vybírání odměn od těchto osob.

   9.  Za  osoby  uvedené  v  § 37 odst. 1 platí odměnu podle § 37 odst. 2
   jednou ročně příslušnému kolektivnímu správci stát.

   10. Odměna za půjčování činí 0,50 Kč za jednu výpůjčku.

   Příloha 2

   Seznam  informačních  zdrojů  pro  důsledné vyhledávání, které musí být
   prověřeny  s cílem zjistit totožnost autora nebo jiného nositele práv k
   osiřelému  dílu  nebo nositele práv k jinému osiřelému předmětu ochrany
   nebo jejich bydliště či pobyt

   Informačními zdroji podle § 27b odst. 3 se rozumějí

   1. v případě vydaných neperiodických publikací

   a) katalogy Národní knihovny, Národního archivu a zahraničních knihoven
   nebo institucí obdobného významu,

   b) zdroje sdružení vydavatelů a autorů v příslušném státě,

   c)  stávající  databáze  a  rejstříky WATCH (Writers, Artists and Their
   Copyright  Holders  -  spisovatelé,  výtvarní  umělci a nositelé jejich
   autorských   práv)   a  ISBN  (International  Standard  Book  Number  -
   mezinárodní standardní číslo knihy) a databáze vydaných knih,

   d)  rejstříky  příslušných  kolektivních  správců, zejména kolektivních
   správců spravujících právo na rozmnožování,

   e)  zdroje  propojující  databáze  a  rejstříky,  včetně  VIAF (Virtual
   International  Authority Files - Virtuální mezinárodní seznamy autorit)
   a ARROW (Accessible Registries of Rights Information and Orphan Works -
   Přístupné rejstříky informací o právech a osiřelých dílech),

   f)  seznam  autorů,  jejichž  majetková  práva zdědil stát nebo jejichž
   majetková  práva  státu  připadla,  vedený Státním fondem kultury České
   republiky,

   g)  titulky  a  další  informace  uvedené  na  vydaných  neperiodických
   publikacích,

   h) povinné výtisky;

   2. v případě periodického tisku

   a) katalogy Národní knihovny, Národního archivu a zahraničních knihoven
   nebo institucí obdobného významu,

   b)  rejstřík  ISSN  (International Standard Serial Number - mezinárodní
   standardní číslo seriálové publikace),

   c) zdroje sdružení vydavatelů, autorů a novinářů v příslušném státě,

   d)  rejstříky  příslušných  kolektivních  správců,  včetně kolektivních
   správců spravujících právo na rozmnožování,

   e)  seznam  autorů,  jejichž  majetková  práva zdědil stát nebo jejichž
   majetková  práva  státu  připadla,  vedený Státním fondem kultury České
   republiky,

   f) titulky a další informace v periodickém tisku,

   g) povinné výtisky;

   3.  v  případě  děl  výtvarných, včetně děl fotografických, děl užitého
   umění,  děl  architektonických  a  dalších  takových  děl,  která  jsou
   obsažena  v knihách, odborných časopisech, novinách a jiném periodickém
   tisku nebo v jiných dílech

   a) zdroje uvedené v bodech 1 a 2,

   b)  rejstříky  příslušných  kolektivních  správců, zejména kolektivních
   správců  spravujících  práva autorů děl výtvarných, včetně kolektivních
   správců spravujících právo na rozmnožování,

   c) databáze fotobank,

   d)  seznam  autorů,  jejichž  majetková  práva zdědil stát nebo jejichž
   majetková  práva  státu  připadla,  vedený Státním fondem kultury České
   republiky,

   e) titulky a další informace uvedené na díle nebo na přebalu díla;

   4. v případě audiovizuálních děl, děl audiovizuálně užitých a zvukových
   záznamů

   a)  katalogy  a  povinné  archivační  rozmnoženiny  Národního filmového
   archivu, Národního archivu a zahraničních institucí obdobného významu,

   b)  zdroje  sdružení  výrobců  audiovizuálních  děl a zvukových záznamů
   usazených v příslušném státě,

   c)  databáze  institucí  pečujících  o  filmové nebo zvukové dědictví a
   národních knihoven,

   d)  databáze  s  příslušnými  normami  a  identifikátory  jako  je ISAN
   (International  Standard  Audiovisual  Number  - mezinárodní standardní
   číslo   audiovizuálního  záznamu)  pro  audiovizuální  materiály,  ISWC
   (International  Standard  Music  Work Code - mezinárodní standardní kód
   hudebního  díla)  pro  hudební  díla  a  ISRC  (International  Standard
   Recording  Code  -  mezinárodní  standardní  kód zvukového záznamu) pro
   zvukové záznamy,

   e)  rejstříky  příslušných  kolektivních  správců, zejména kolektivních
   správců zastupujících autory, výkonné umělce, výrobce zvukových záznamů
   a výrobce zvukově obrazových záznamů,

   f)   databáze   ostatních   významných  sdružení  zastupujících  určité
   kategorie nositelů práv,

   g)  seznamy  nositelů  práv,  jejichž  majetková práva zdědil stát nebo
   jejichž  majetková  práva státu připadla, vedené Státním fondem kultury
   České republiky nebo Státním fondem kinematografie,

   h) titulky a další informace uvedené na přebalu díla.

   Příloha 3

   Informace povinně uváděné ve výroční zprávě podle § 99g odst. 2

   1. Základní informace:

   a)  účetní  závěrka  podle  zákona  o  účetnictví a přehled o peněžních
   tocích,

   b) zpráva o činnosti v účetním období,

   c) informace o případech odmítnutí udělit licenci podle § 98 odst. 1,

   d) popis právní formy a systému řízení kolektivního správce,

   e)  informace  o  všech  osobách,  ve  kterých  má  kolektivní  správce
   majetkovou  účast  nebo  je  přímo  nebo  nepřímo, v celém rozsahu nebo
   zčásti ovládá,

   f)  informace  o  celkové  výši  odměn vyplacených osobám vykonávajícím
   kontrolní  funkci  a  osobám,  které  řídí  kolektivního  správce,  a o
   jakýchkoli  jiných  výhodách,  které  jim  byly poskytnuty v předchozím
   roce,

   g) informace uvedené v bodě 2 této přílohy,

   h)   zvláštní   zpráva   o  využití  částek  sražených  na  poskytování
   sociálních,  kulturních  a  vzdělávacích  služeb,  obsahující informace
   uvedené v bodě 3 této přílohy.

   2. Finanční informace:

   a)  informace  o  celkové  výši  příjmů  z  výkonu práv podle kategorií
   spravovaných  práv  a  způsobu  užití,  včetně  informací  o příjmech z
   investování příjmů z výkonu práv, a o použití těchto příjmů;

   b)  informace  o  výši nákladů na správu práv a jiné služby poskytované
   kolektivním správcem nositelům práv s popisem alespoň těchto bodů:

   1.   provozní   a   finanční   náklady  s  rozdělením  podle  kategorií
   spravovaných  práv  a  v případě, kdy se jedná o náklady nepřímé, které
   nelze  přiřadit do jedné nebo více kategorií, vysvětlení metody použité
   k přidělení těchto nepřímých nákladů,

   2.   provozní   a   finanční   náklady  s  rozdělením  podle  kategorií
   spravovaných  práv  a  v případě, kdy se jedná o náklady nepřímé, které
   nelze  přiřadit do jedné nebo více kategorií, vysvětlení metody použité
   k  přidělení  těchto nepřímých nákladů, týkají-li se pouze správy práv,
   včetně  úhrady nákladů na správu práv, která je odečtena nebo vyrovnána
   z  příjmů  z  výkonu  práv  nebo z příjmů z investování příjmů z výkonu
   práv,

   3.  provozní  a  finanční  náklady týkající se jiných služeb než správy
   práv,  avšak včetně srážek na úhradu nákladů na poskytování sociálních,
   kulturních a vzdělávacích služeb,

   4. zdroje použité k úhradě nákladů na správu práv,

   5.  srážky  z  příjmů  z  výkonu  práv  s  rozdělením  podle  kategorií
   spravovaných práv, způsobu užití a účelu srážky,

   6.  procentní  výši  nákladů  na  správu práv a jiné služby poskytované
   kolektivním správcem nositelům práv v porovnání s procentní výší příjmů
   z  výkonu práv v příslušném účetním období podle kategorií spravovaných
   práv  a v případě, kdy se jedná o náklady nepřímé, které nelze přiřadit
   do  jedné  nebo  více  kategorií, vysvětlení metody použité k přidělení
   těchto nepřímých nákladů;

   c) finanční informace o částkách příslušejících nositelům práv s úplným
   popisem alespoň těchto bodů:

   1. celková částka přidělená nositelům práv s rozdělením podle kategorií
   spravovaných práv a způsobů užití,

   2. celková částka vyplacená nositelům práv s rozdělením podle kategorií
   spravovaných práv a způsobů užití,

   3.  četnost  plateb  s  rozdělením  podle kategorií spravovaných práv a
   způsobů užití,

   4.  celková  výše  příjmů  z výkonu práv před rozdělením mezi příslušné
   nositele práv, s rozdělením podle kategorie spravovaných práv a způsobu
   užití a uvedením účetního období, v němž byly tyto částky vybrány,

   5.  celková  přidělená  částka,  která však ještě nebyla nositelům práv
   rozdělena,  s  rozdělením  podle  kategorie spravovaných práv a způsobu
   užití a uvedením účetního období, v němž byly tyto částky vybrány,

   6.  důvody  prodlení,  pokud  kolektivní  správce neprovedl_rozdělení a
   platby ve lhůtě stanovené v § 99c odst. 2,

   7.  celková  výše  nerozdělitelných částek společně s vysvětlením užití
   těchto částek;

   d) informace o vztazích s jinými kolektivními správci s popisem alespoň
   těchto bodů:

   1.  částky  obdržené  od jiných kolektivních správců a částky vyplacené
   jiným   kolektivním  správcům  s  rozdělením  podle  kategorií  práv  a
   kolektivních správců,

   2.  úhrada  nákladů na správu práv a jiné srážky z příjmů z výkonu práv
   splatných  jiným kolektivním správcům s rozdělením podle kategorií práv
   a kolektivních správců,

   3.  úhrada  nákladů  na  správu práv a jiné srážky z částek vyplacených
   jinými  kolektivními  správci  s  rozdělením  podle  kategorií  práv  a
   kolektivních správců,

   4.   částky  rozdělené  přímo  nositelům  práv  pocházející  od  jiných
   kolektivních  správců  s rozdělením podle kategorií práv a kolektivních
   správců.

   3. Další informace:

   a)  výše  částek sražených na úhradu nákladů na poskytování sociálních,
   kulturních  a  vzdělávacích  služeb v daném účetním období s rozdělením
   podle   účelu,   a   u  každého  účelu  s  rozdělením  podle  kategorií
   spravovaných práv,

   b) informace o použití částek uvedených v písmenu a) s rozdělením podle
   účelu, pro který byly použity.

   Vybraná ustanovení novel

   Čl.II zákona č. 216/2006 Sb.

   Přechodná a závěrečná ustanovení

   1.  Pro  částky  vyjádřené  v eurech se použije kurz vyhlašovaný Českou
   národní bankou ke dni uzavření smlouvy o převodu.

   2.  Doba  trvání  práva  výrobce zvukového záznamu podle § 77 zákona č.
   121/2000  Sb.,  ve znění účinném do dne nabytí účinnosti tohoto zákona,
   se  řídí  tímto  zákonem  i  tehdy,  začala-li  běžet přede dnem nabytí
   účinnosti  tohoto zákona. Pokud právo výrobce zvukového záznamu podle §
   77  zákona  č.  121/2000  Sb., ve znění účinném do dne nabytí účinnosti
   tohoto  zákona,  zaniklo  v  období  od 22. prosince 2002 do dne nabytí
   účinnosti tohoto zákona, obnovuje se toto právo ke dni nabytí účinnosti
   tohoto  zákona  na zbývající dobu podle § 77 zákona č. 121/2000 Sb., ve
   znění účinném ode dne nabytí účinnosti tohoto zákona.

   3.   Za   výrobce   zvukově  obrazového  záznamu  audiovizuálního  díla
   zveřejněného  v  době  od  1.  ledna 1950 do 31. prosince 1992, k němuž
   Česká  televize  podle  zákona č. 36/1993 Sb., o některých opatřeních v
   oblasti  rozhlasového  a televizního vysílání, vykonává práva autorská,
   se považuje Česká televize.

   4.  Správní  řízení, která nebyla pravomocně skončena přede dnem nabytí
   účinnosti   tohoto   zákona,  se  dokončí  podle  dosavadních  právních
   předpisů.

   5.  Právní  vztahy  vzniklé přede dnem nabytí účinnosti tohoto zákona a
   práva  a  povinnosti  z  nich  vzniklé, jakož i práva z odpovědnosti za
   porušení  smluv  uzavřených přede dnem účinnosti tohoto zákona, se řídí
   dosavadními předpisy.

   Čl. XXI zákona č. 420/2011 Sb.

   Přechodné ustanovení

   Řízení  zahájená  přede dnem nabytí účinnosti tohoto zákona a do tohoto
   dne  neukončená  se  dokončí a práva a povinnosti s nimi související se
   posuzují podle dosavadních právních předpisů.

   Čl. II zákona č. 228/2014 Sb.

   Přechodná ustanovení

   1. Ustanovení § 27 odst. 6 zákona č. 121/2000 Sb., ve znění účinném ode
   dne  nabytí  účinnosti  tohoto  zákona,  se  vztahuje na hudební díla s
   textem  a  díla  hudebně  dramatická, u nichž je v některém z členských
   států  Evropské  unie  nebo  v  některém  ze  států  tvořících Evropský
   hospodářský prostor dne 1. listopadu 2013 chráněno alespoň hudební dílo
   nebo  text,  popřípadě  libreto, a na hudební díla s textem vzniklá ode
   dne 1. listopadu 2013. Větou první nejsou dotčena užití hudebních děl s
   textem  a  děl  hudebně  dramatických, k nimž došlo do dne 1. listopadu
   2013, ani práva nabytá k těmto dílům třetími osobami.

   2.  Není-li ve smlouvě, kterou výkonný umělec poskytl výrobci zvukového
   záznamu  výhradní  a  neomezenou  licenci  k  užití svého zaznamenaného
   uměleckého  výkonu  a  která  byla  uzavřena  do dne 1. listopadu 2013,
   výslovně  dohodnuto  jinak,  má  se  za  to,  že tato smlouva zůstává v
   platnosti  i  po okamžiku, kdy by podle § 73 zákona č. 121/2000 Sb., ve
   znění  účinném  přede  dnem  nabytí  účinnosti tohoto zákona, majetková
   práva výkonného umělce zanikla.

   3.  Ustanovení  §  71 odst. 4, § 72a až 73, § 76a až 77a a § 96 odst. 1
   písm.  d)  zákona  č.  121/2000  Sb.,  ve  znění účinném ode dne nabytí
   účinnosti  tohoto zákona, se vztahují na umělecké výkony zaznamenané na
   zvukový  záznam  a na zvukové záznamy, byly-li do dne 1. listopadu 2013
   chráněny  podle  zákona  č.  121/2000  Sb., ve znění účinném přede dnem
   nabytí účinnosti tohoto zákona, nebo byly-li pořízeny po tomto datu.

   Čl. IV zákona č. 356/2014 Sb.

   Přechodné ustanovení

   Řízení podle zákona č. 121/2000 Sb., ve znění účinném přede dnem nabytí
   účinnosti  tohoto  zákona, která byla zahájena před orgány Celní správy
   České  republiky  přede dnem nabytí účinnosti tohoto zákona, se dokončí
   podle  zákona  č.  121/2000  Sb.,  ve  znění  účinném přede dnem nabytí
   účinnosti tohoto zákona.

   Čl.XXVII zákona č. 298/2016 Sb.

   Přechodné ustanovení

   Ustanovení § 94 zákona č. 121/2000 Sb., ve znění účinném ode dne nabytí
   účinnosti  tohoto  zákona, se nevztahuje na databáze chráněné zvláštním
   právem  pořizovatele  databáze  pořízené  přede  dnem  nabytí účinnosti
   tohoto zákona.

   Čl.II zákona č. 102/2017 Sb.

   Přechodná ustanovení

   1.  Kolektivní správce je povinen nejpozději do 3 měsíců ode dne nabytí
   účinnosti  tohoto  zákona  informovat  nositele  práv, kteří mu svěřili
   výkon  kolektivní  správy svých práv přede dnem nabytí účinnosti tohoto
   zákona,  o  jejich  právech podle § 97a odst. 3 až 8 zákona č. 121/2000
   Sb., ve znění účinném ode dne nabytí účinnosti tohoto zákona.

   2. Nejpozději do 31. srpna 2018 je kolektivní správce povinen navrhnout
   sazebníky  uvedené v § 98f zákona č. 121/2000 Sb., ve znění účinném ode
   dne nabytí účinnosti tohoto zákona.

   3.  Výroční  zpráva  za  rok 2015 vydaná podle § 99g zákona č. 121/2000
   Sb.,  ve  znění  účinném ode dne nabytí účinnosti tohoto zákona, nemusí
   obsahovat  údaje  uvedené  v  příloze č. 3 k zákonu č. 121/2000 Sb., ve
   znění účinném ode dne nabytí účinnosti tohoto zákona.

   4. V případě, kdy kolektivní správce, jemuž nositelé práv svěřili výkon
   kolektivní správy svých práv k užití hudebních děl online, do 10. dubna
   2017  neposkytne licence ani nenabídne jejich poskytování ani neumožní,
   aby  jiný kolektivní správce vykonával kolektivní správu těchto práv za
   uvedeným  účelem  podle  § 100 až 100c zákona č. 121/2000 Sb., ve znění
   účinném  ode  dne  nabytí  účinnosti tohoto zákona, mohou tito nositelé
   práv  odvolat  pověření tohoto kolektivního správce k výkonu kolektivní
   správy  svých práv k užití hudebních děl online pro všechna území, aniž
   by  museli  odvolat toto pověření pro jednotlivá území, a zároveň mohou
   poskytovat  tyto  licence  sami  nebo  prostřednictvím jiného subjektu,
   kterého  k  tomu  pověří anebo prostřednictvím kteréhokoli kolektivního
   správce  splňujícího  požadavky  pro  poskytování  těchto licencí podle
   zákona  č.  121/2000  Sb.,  ve  znění  účinném ode dne nabytí účinnosti
   tohoto zákona.

   5.   Zprostředkovatelé   kolektivních   a  hromadných  smluv  jmenovaní
   ministerstvem  podle  §  102  zákona  č. 121/2000 Sb., ve znění účinném
   přede  dnem nabytí účinnosti tohoto zákona, se považují za prostředníky
   podle  §  101  zákona  č. 121/2000 Sb., ve znění účinném ode dne nabytí
   účinnosti tohoto zákona.

   6.   Kolektivní  správce,  kterému  bylo  uděleno  oprávnění  k  výkonu
   kolektivní  správy  podle dosavadních právních předpisů, je oprávněn ke
   kolektivní  správě  práv podle zákona č. 121/2000 Sb., ve znění účinném
   ode  dne  nabytí účinnosti tohoto zákona. Kolektivní správce je povinen
   přizpůsobit stanovy a vnitřní předpisy požadavkům stanoveným zákonem č.
   121/2000  Sb., ve znění účinném ode dne nabytí účinnosti tohoto zákona,
   do 4 měsíců ode dne nabytí účinnosti tohoto zákona.

   7. Řízení o správních deliktech, která nebyla pravomocně skončena přede
   dnem  nabytí  účinnosti  tohoto  zákona,  se  dokončí  podle  zákona č.
   121/2000  Sb.,  ve  znění  účinném  přede  dnem nabytí účinnosti tohoto
   zákona.

   8.  Zveřejnil-li  kolektivní správce přede dnem nabytí účinnosti tohoto
   zákona  návrh  výše  odměn  nebo  návrh  způsobu  jejich  určení (návrh
   sazebníku),   avšak   pro  období  platné  po  nabytí  jeho  účinnosti,
   přesahující  nárůst sazeb oproti poslednímu předchozímu sazebníku vyšší
   než   trojnásobek  inflace  za  období  tří  úplných  kalendářních  let
   předcházející  období,  pro  nějž  má platit nová výše sazby odměny, je
   povinen  získat  pro  období  po nabytí účinnosti tohoto zákona souhlas
   Úřadu pro ochranu hospodářské soutěže. Při posouzení, zda souhlas vydá,
   Úřad  přihlédne  zejména ke kritériím uvedeným v § 98e odst. 3 a dále k
   tomu,  zda  nedochází  ke  zneužití dominantního postavení kolektivního
   správce  v  hospodářské soutěži anebo zda nehrozí jiná závažná újma při
   ochraně  hospodářské soutěže podle zvláštního předpisu^1). Do doby, než
   získá  tento  souhlas,  se  lze  ve  sporu vyplývajícím z práva duševní
   vlastnictví^2)   účinně   dovolávat  jen  sazeb  platných  v  posledním
   předchozím  sazebníku  odměn,  navýšených nejvýše o trojnásobek inflace
   dle  věty  první tohoto odstavce, ledaže kolektivní správce prokáže, že
   sazba  v takovém sazebníku uvedená je zcela zjevně nepřiměřená k účelu,
   způsobu, rozsahu a okolnostem užití předmětu ochrany.

   1)  Směrnice  Rady 93/83/EHS ze dne 27. září 1993 o koordinaci určitých
   předpisů  týkajících se autorského práva a práv s ním souvisejících při
   družicovém vysílání a kabelovém přenosu.

   Směrnice  Evropského parlamentu a Rady 96/9/ES ze dne 11. března 1996 o
   právní ochraně databází.

   Směrnice Evropského parlamentu a Rady 2001/29/ES ze dne 22. května 2001
   o   harmonizaci   určitých  aspektů  autorského  práva  a  práv  s  ním
   souvisejících v informační společnosti.

   Směrnice Evropského parlamentu a Rady 2001/84/ES ze dne 27. září 2001 o
   právu na opětný prodej ve prospěch autora originálu uměleckého díla.

   Směrnice  Evropského parlamentu a Rady 2004/48/ES ze dne 29. dubna 2004
   o dodržování práv duševního vlastnictví.

   Směrnice  Evropského  parlamentu a Rady 2006/115/ES ze dne 12. prosince
   2006  o  právu  na pronájem a půjčování a o některých právech v oblasti
   duševního vlastnictví souvisejících s právem autorským.

   Směrnice  Evropského  parlamentu a Rady 2006/116/ES ze dne 12. prosince
   2006   o   době   ochrany  autorského  práva  a  určitých  práv  s  ním
   souvisejících.

   Směrnice  Evropského parlamentu a Rady 2009/24/ES ze dne 23. dubna 2009
   o právní ochraně počítačových programů.

   Směrnice  Evropského parlamentu a Rady 2011/77/EU ze dne 27. září 2011,
   kterou  se  mění směrnice 2006/116/ES o době ochrany autorského práva a
   určitých práv s ním souvisejících.

   Směrnice  Evropského parlamentu a Rady 2012/28/EU ze dne 25. října 2012
   o některých povolených způsobech užití osiřelých děl.

   Směrnice  Evropského parlamentu a Rady 2014/26/EU ze dne 26. února 2014
   o  kolektivní  správě  autorského  práva  a  práv s ním souvisejících a
   udělování  licencí pro více území k právům k užití hudebních děl online
   na vnitřním trhu.

   2) Zákon č. 239/1992 Sb., o Státním fondu kultury České republiky.

   3)   Zákon   č.  496/2012  Sb.,  o  audiovizuálních  dílech  a  podpoře
   kinematografie a o změně některých zákonů (zákon o audiovizi).

   4)  Zákon  č.  257/2001  Sb.,  o  knihovnách  a  podmínkách provozování
   veřejných  knihovnických  a  informačních  služeb  (knihovní zákon), ve
   znění pozdějších předpisů.

   Zákon  č.  122/2000  Sb.,  o  ochraně  sbírek  muzejní povahy a o změně
   některých dalších zákonů, ve znění pozdějších předpisů.

   Zákon  č.  499/2004  Sb.,  o  archivnictví  a  spisové službě a o změně
   některých zákonů, ve znění pozdějších předpisů.

   Zákon  č.  561/2004  Sb.,  o  předškolním,  základním, středním, vyšším
   odborném  a  jiném  vzdělávání  (školský  zákon),  ve  znění pozdějších
   předpisů.

   Zákon  č. 111/1998 Sb., o vysokých školách a o změně a doplnění dalších
   zákonů (zákon o vysokých školách), ve znění pozdějších předpisů.

   4d) Zákoník práce.

   5)  Zákon  č.  468/1991  Sb.,  o provozování rozhlasového a televizního
   vysílání, ve znění pozdějších předpisů.

   6)  Zákon  č.  71/1967  Sb.,  o správním řízení (správní řád), ve znění
   zákona č. 29/2000 Sb.

   6a) Zákon č. 257/2001 Sb., ve znění pozdějších předpisů.

   6b)  §  451  a  násl. zákona č. 40/1964 Sb., občanský zákoník, ve znění
   pozdějších předpisů.

   7)  §  2  odst.  1 písm. b) nařízení vlády č. 303/1995 Sb., o minimální
   mzdě, ve znění pozdějších předpisů.

   8)  Zákon  č.  143/2001  Sb.,  o  ochraně hospodářské soutěže a o změně
   některých  zákonů  (zákon  o  ochraně  hospodářské  soutěže),  ve znění
   pozdějších předpisů.

   9)  § 6 zákona č. 273/1993 Sb., o některých podmínkách výroby, šíření a
   archivování  audiovizuálních děl, o změně a doplnění některých zákonů a
   některých dalších předpisů.

   10)  Zákon č. 241/1992 Sb., ve znění zákona č. 273/1993 Sb. § 14 zákona
   č. 273/1993 Sb.

   11)  Článek 5 odst. 4 Bernské úmluvy o ochraně literárních a uměleckých
   děl  ze  dne  9.  září  1886,  doplněné  v  Paříži  dne 4. května 1896,
   revidované  v  Berlíně dne 13. listopadu 1908, doplněné v Bernu dne 20.
   března  1914  a revidované v Římě dne 2. června 1928, v Bruselu dne 26.
   června  1948,  ve  Stockholmu  dne 14. července 1967 a v Paříži dne 24.
   července 1971 (vyhláška č. 133/1980 Sb.).

   12)  Zákon  č.  269/1994  Sb.,  o Rejstříku trestů, ve znění pozdějších
   předpisů.

   13) § 2382 občanského zákoníku.

   14)  Nařízení  Evropského parlamentu a Rady (EU) č. 386/2012 ze dne 19.
   dubna  2012, kterým se Úřadu pro harmonizaci na vnitřním trhu (ochranné
   známky  a  průmyslové  vzory)  svěřují úkoly související s prosazováním
   práv  duševního  vlastnictví,  včetně  sdružování  zástupců veřejného a
   soukromého   sektoru   v  podobě  Evropského  střediska  pro  sledování
   porušování práv duševního vlastnictví.

   15)  §  2  odst.  1  písm.  l)  zákona  č.  231/2001 Sb., o provozování
   rozhlasového  a televizního vysílání a o změně dalších zákonů, ve znění
   pozdějších předpisů.

   16)  Zákon  č.  269/1994  Sb.,  o Rejstříku trestů, ve znění pozdějších
   předpisů.

   17)  Zákon  č.  93/2009  Sb.,  o  auditorech a o změně některých zákonů
   (zákon o auditorech), ve znění pozdějších předpisů.

   18) § 1400 a násl. občanského zákoníku.

   19)  Zákon  č.  257/2001  Sb.,  o  knihovnách  a podmínkách provozování
   veřejných  knihovnických  a  informačních  služeb  (knihovní zákon), ve
   znění pozdějších předpisů.

   19a) § 18 zákona č. 89/1995 Sb. o státní statistické službě.

   19b)  Zákon  č.  483/1991  Sb.,  o  České televizi, ve znění pozdějších
   předpisů.

   Zákon č. 484/1991 Sb., o Českém rozhlase, ve znění pozdějších předpisů.

   20)  §  26 a násl. zákona č. 231/2001 Sb., o provozování rozhlasového a
   televizního  vysílání  a  o  změně  dalších zákonů, ve znění pozdějších
   předpisů.

   21)  Zákon č. 202/2012 Sb., o mediaci a o změně některých zákonů (zákon
   o mediaci).

   22)  §  21  zákona  č.  563/1991 Sb., o účetnictví, ve znění pozdějších
   předpisů.

   23)  §  12  odst. 3 písm. c) zákona č. 231/2001 Sb., ve znění zákona č.
   132/2010 Sb.

   24)  §  2  odst.  1  písm. a) zákona č. 132/2010 Sb., o audiovizuálních
   mediálních  službách  na  vyžádání  a o změně některých zákonů (zákon o
   audiovizuálních mediálních službách na vyžádání).

   25)  §  2  odst. 1 písm. j) zákona č. 231/2001 Sb., ve znění pozdějších
   předpisů.

   26) Zákon č. 255/2012 Sb., o kontrole (kontrolní řád).

   27)  Zákon  č.  143/2001  Sb.,  o ochraně hospodářské soutěže a o změně
   některých  zákonů  (zákon  o  ochraně  hospodářské  soutěže),  ve znění
   pozdějších předpisů.
